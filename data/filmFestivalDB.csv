https://www.filmfestival.gr/el/movie/movie/12481,"Άνταμ και Έβελιν","Adam und Evelyn",2018,Γερμανία,"Η ταινία Άνταμ και Έβελιν είναι η ιστορία ενός ζευγαριού από την επαρχία της Ανατολικής Γερμανίας η οποία διαδραματίζεται το καλοκαίρι και το φθινόπωρο του 1989. Ο Άνταμ είναι ένας ράφτης που έχει δημιουργήσει μια βολική γωνίτσα για τον εαυτό του, ενώ η Έβελιν εργάζεται ως σερβιτόρα. Όταν τσακώνει τον Άνταμ να αγκαλιάζειμια πελάτισσά του, φεύγει θυμωμένη. Πηγαίνει διακοπές στην Ουγγαρία, παίρνοντας μαζί της όχι τον Άνταμ, όπως σχεδίαζαν, αλλά τη φίλη της τη Σιμόν και το αγόρι της τελευταίας, τον Δυτικογερμανό Μάικλ. Ο Άνταμ ακολουθεί την Έβελυν. Καθ’ οδόν προς την Ουγγαρία, παίρνει μαζί του στο αυτοκίνητο την Κάτια, η οποία προσπαθεί να περάσει τα όλο και πιο διάτρητα σύνορα και να διαφύγει στη Δύση. Ξανά και ξανά, ο Άνταμ ανοίγει τα μάτια του σαν να ξυπνά από ένα όνειρο."
https://www.filmfestival.gr/el/movie/movie/12343,"1 μέτρο/ώρα","1 Mètre/Heure",2018,Γαλλία,"Μπλεγμένοι σε μια δίνη στρες και άγχους, έχουμε πείσει τον εαυτό μας ότι ο χρόνος ισοδυναμεί με χρήμα. Τα πάντα οφείλουν να γίνονται γρήγορα και αποδοτικά, χωρίς καμία καθυστέρηση. Στην εποχή μας, σπανίως παίρνουμε τον χρόνο να ρίξουμε μια ματιά σε ό,τι μας περιβάλλει, να ξετρυπώσουμε όλες εκείνες τις θαυμαστές λεπτομέρειες που είναι καταδικασμένες να μείνουν άφαντες. Πόσο κρίμα να πηγαίνει τόση ομορφιά χαμένη! Μια τέτοια περίπτωση είναι και αυτή η αξιαγάπητη συντροφιά από σαλιγκάρια που γλιστρούν και χορεύουν μπροστά στα μάτια μας, μετατρέποντας το φτερό ενός αεροπλάνου σε πίστα χορού. Η ταχύτητα, όπως τα πάντα στη ζωή, είναι ζήτημα οπτικής..."
https://www.filmfestival.gr/el/movie/movie/12182,"Υπάρχει Θεός, το όνομά της είναι Πετρούνια","Gospod postoi, imeto i' e Petrunija",2019,Βόρεια Μακεδονία, Βέλγιο, Σλοβενία, Γαλλία,, Κροατία,"Θεοφάνεια. Σε μια μικρή πόλη, κάπου στη Βόρεια Μακεδονία, ο αγιασμός των υδάτων είναι από τις πιο σημαντικές στιγμές για την κοινότητα, καθώς επικρατεί η πεποίθηση πως το πρόσωπο που πιάνει τον σταυρό θα έχει ευλογία και καλή τύχη στη ζωή του. Τη μεγάλη μέρα, κόντρα σε ό,τι ορίζει η παράδοση, μια άνεργη ανύπαντρη γυναίκα βουτάει στο νερό και πιάνει τον σταυρό. Εξοργισμένοι που έμειναν με άδεια χέρια, οι άντρες την κατηγορούν για ασέβεια. Η γυναίκα, όμως, αρνείται να παραδώσει τον σταυρό. Διότι είναι πια έτοιμη να αντισταθεί στα έμφυλα στερεότυπα ενός κόσμου συντηρητικού."
https://www.filmfestival.gr/el/movie/movie/12188,"Γκούνις: Το κυνήγι της μεγάλης περιπέτειας","The Goonies",1985,ΗΠΑ,"Οι Γκούνις, μια συμμορία νεαρών στην πόλη της Αστόρια, ανακαλύπτουν έναν παλιό χάρτη στην σοφίτα ενός σπιτιού, ο οποίος δείχνει τον δρόμο για τον χαμένο θησαυρό του πειρατή Μονόφθαλμου Γουίλι. Η σύμπραξη του Ρίτσαρντ Ντόνερ (σκηνοθεσία) με τον Κρις Κολόμπους (σενάριο) και τον Στίβεν Σπίλμπεργκ (παραγωγή) μάς έδωσε μια από τις αγαπημένες και πιο εμβληματικές ταινίες της δεκαετίας του ’80."
https://www.filmfestival.gr/el/movie/movie/12189,"Επιστροφή στη χώρα του Οζ","Return to Oz",1985,Ηνωμένο Βασίλειο, ΗΠΑ,"Η Ντόροθι επιστρέφει στο σπίτι της μιλώντας διαρκώς για τη χώρα του Οζ. Η οικογένειά της την κλείνει σε μια ψυχιατρική κλινική, όπου θέλουν να τη θεραπεύσουν με ηλεκτροσόκ. Μια από τις πιο σκοτεινές ταινίες της Ντίσνεϊ, ένα παιδικό φιλμ που περιλαμβάνει κομμένα κεφάλια, συμμορίες μηχανόβιων τεράτων και καναπέδες που ζωντανεύουν αν τους πασπαλίσεις με ψυχεδελική σκόνη. Η Φαϊρούζα Μπαλκ καταπληκτική στο ντεμπούτο της ως Ντόροθι και ο θρύλος του sound design Γουόλτερ Μερτς στη μοναδική ταινία που σκηνοθέτησε."
https://www.filmfestival.gr/el/movie/movie/12223,"Κατάποση","Swallow",2019,ΗΠΑ, Γαλλία,"Μια νεαρή έγκυος γυναίκα, που έχει θυσιάσει κάθε προσωπική επιθυμία στον βωμό της οικογενειακής γαλήνης, καταλαμβάνεται αιφνιδίως από την ανεξήγητη ορμή να καταβροχθίζει μη βρώσιμα αντικείμενα. Ωστόσο, η συγκεκριμένη πάθηση –που είναι υπαρκτή και φέρει την ονομασία αλλοτροφαγία (pica)– δεν πρόκειται να μας απασχολήσει από ιατρική σκοπιά, παρά λειτουργεί ως εύγλωττη μεταφορά. Ένα προβοκατόρικο και βραδυφλεγές ψυχολογικό θρίλερ, με λεπτοδουλεμένες στρώσεις βιτριολικού χιούμορ, που τρυπώνει κάτω από τη γυαλισμένη επιφάνεια για να φέρει στο προσκήνιο την υπόκωφη καταπίεση που ασκούν οι πατριαρχικές κοινωνικές δομές και οι προκαθορισμένοι ρόλοι."
https://www.filmfestival.gr/el/movie/movie/12224,"Το τέλος του αιώνα","Fin de siglo",2019,Αργεντινή, ΗΠΑ,"Δύο άνδρες, ένας Αργεντίνος από τη Νέα Υόρκη και ένας Ισπανός από το Βερολίνο, συναντιούνται τυχαία στη Βαρκελώνη και περνούν τη νύχτα μαζί. Μια φαινομενικά εφήμερη συνεύρεση μεταξύ δύο αγνώστων μετατρέπεται σε ένα κοσμικό ταξίδι αγάπης, το οποίο απλώνεται σε έναν ορίζοντα δεκαετιών, αποκτώντας διαστάσεις αλληγορικές και ονειρώδεις. Σαν ευφάνταστο αίνιγμα, η ταινία ξεδιπλώνεται μέσα από μια μη γραμμική αφήγηση, όπου ο χώρος και ο χρόνος λειτουργούν με άλλους κανόνες, εκπλήσσοντας διαρκώς τον θεατή."
https://www.filmfestival.gr/el/movie/movie/12225,"Η ανθολογία μιας πόλης-φάντασμα","Répertoire des villes disparues",2018,Καναδάς,"Ένα χωριό στην περιοχή του Κεμπέκ συνταράσσεται από την απρόσμενη απώλεια ενός 21χρονου. Παρότι δεν είναι ξεκάθαρο αν πρόκειται για ατύχημα ή αυτοκτονία, όλοι υποψιάζονται ότι ισχύει το δεύτερο. Η τραγωδία βυθίζει το χωριό στο πένθος, στην αμηχανία και την ένοχη σιωπή, ενώ παράλληλα σηματοδοτεί την εμφάνιση αλλόκοτων φαινομένων: αμίλητες φιγούρες εμφανίζονται φευγαλέα, ανεξήγητοι θόρυβοι ηχούν στο κενό.. Μια αινιγματική και ατμοσφαιρική αλληγορία για τον μαρασμό των μικρών κοινοτήτων, τη δυσκολία αποδοχής του Άλλου, την αδυναμία ενσωμάτωσης του επώδυνου παρελθόντος στο εύθραυστο παρόν."
https://www.filmfestival.gr/el/movie/movie/12226,"Το τελευταίο δέντρο","The Last Tree",2019,Ηνωμένο Βασίλειο,"Ο Φέμι, ένας 11χρονος νιγηριανής καταγωγής, αναγκάζεται να μετακομίσει από την αγγλική επαρχία στο γκρίζο αστικό τοπίο του Λονδίνου. Με μια πρώτη ματιά, η αλλαγή αυτή φαντάζει θετική∙ θα ζήσει με τη βιολογική του μητέρα και, στο καινούργιο σχολείο, δεν θα είναι πια δακτυλοδεικτούμενος. Τα φαινόμενα όμως απατούν και ο Φέμι βιώνει μια πρωτόγνωρη μοναξιά, έχοντας απολέσει κάθε αίσθημα ασφάλειας. Μια τρυφερή και συνάμα τραχιά ιστορία ενηλικίωσης, με πρωταγωνιστή έναν έφηβο που παλεύει να συμφιλιωθεί με τις ρίζες του και να βρει τον δρόμο του σε ένα εχθρικό περιβάλλον."
https://www.filmfestival.gr/el/movie/movie/12227,"Το καταφύγιο","The Lodge",2019,ΗΠΑ, Ηνωμένο Βασίλειο,"Δύο ανήλικα κορίτσια και η Γκρέις, η νέα σύντροφος του πατέρα τους, κάνουν πρόωρες χριστουγεννιάτικες διακοπές στην απομονωμένη ορεινή εξοχική κατοικία της οικογένειας. Ενώ ο πάγος μεταξύ τους δείχνει να σπάει, μια σειρά από ανεξήγητα γεγονότα κάνουν την εμφάνισή τους. Πολύ σύντομα, θα βρεθούν παντελώς μόνες και αβοήθητες στο έλεος μιας επικείμενης θύελλας. H ψυχική ισορροπία της Γκρέις κινείται σε τεντωμένο σχοινί, και τα όρια μεταξύ πραγματικότητας και νοσηρής φαντασίας θολώνουν επικίνδυνα. Τώρα πια, οι εσωτερικοί δαίμονες και τα ανεπούλωτα τραύματα ενός σκοτεινού παρελθόντος έχουν πάρει τα ηνία."
https://www.filmfestival.gr/el/movie/movie/12228,"Παπίσα","Papicha",2019,Γαλλία, Αλγερία, Βέλγιο, Κατάρ,"Αλγερία, 1997. Η χώρα σπαράσσεται από εμφύλιο πόλεμο, φέρνοντας την αυταρχική κυβέρνηση αντιμέτωπη με τρομοκρατικές ομάδες φονταμενταλιστών, που επιθυμούν να μετατρέψουν τη χώρα σε θεοκρατικό ισλαμικό κράτος. Σε αυτό το πνιγηρό περιβάλλον, οι γυναίκες που αρνούνται να συμμορφωθούν με τον ατελείωτο κατάλογο απαγορεύσεων γίνονται αντικείμενο βίαιων επιθέσεων και διώξεων. Μια νεαρή φοιτήτρια, παθιασμένη με τη μόδα, αποφασίζει να επαναστατήσει από το δικό της μετερίζι. Πείθει τις γυναίκες που φοιτούν στο πανεπιστήμιό της να διοργανώσουν μια επίδειξη μόδας, η οποία αποκτά συμβολικές διαστάσεις αντίστασης ενάντια στον σκοταδισμό."
https://www.filmfestival.gr/el/movie/movie/12229,"Θα έρθουν απαλές βροχές","Vendrán lluvias suaves",2018,Αργεντινή,"Σε μια υποβαθμισμένη γειτονιά στα προάστια, μια παρέα παιδιών έρχεται αντιμέτωπη με ένα αλλόκοτο περιστατικό, το οποίο σύντομα θα πάρει διαστάσεις επιδημίας: οι ενήλικες έχουν μεταμορφωθεί σε «κοιμισμένα όντα» και δεν λένε να ξυπνήσουν. Παρότι τρομοκρατημένα, τα παιδιά είναι αποφασισμένα να συνεχίσουν μόνα τους με σθένος, διατηρώντας την ελπίδα πως κάποτε, με κάποιον τρόπο, οι γονείς τους θα «επιστρέψουν». Καθώς ξεδιπλώνεται αυτή η ατμοσφαιρική και παράδοξη ιστορία, τα ίχνη των απόντων μάς αφηγούνται τη ζωή τους. Μια ποιητική ματιά στην απώλεια και τη μοναξιά, μια σιωπηλή κραυγή για συντροφικότητα και ανθρώπινη επαφή."
https://www.filmfestival.gr/el/movie/movie/12230,"Τλαμές","Tlamess",2019,Τυνησία, Γαλλία,"Μετά τον θάνατο της μητέρας του, ένας νεαρός στρατιώτης ονόματι «S» παίρνει άδεια μίας εβδομάδας από τα καθήκοντά του και επιστρέφει σπίτι. Όταν καλείται να επιστρέψει στο στρατόπεδο, λιποτακτεί και περιφέρεται, εξαθλιωμένος και καταζητούμενος, σε μια δυστοπική ερημιά. Η «F» είναι μια έγκυος γυναίκα, εγκλωβισμένη σε μια οκνηρή ζωή σε ένα απομονωμένο πολυτελές παλάτι. Δυο χαμένες ψυχές, που θα έρθουν σε επαφή κάτω από αλλόκοτες συνθήκες και θα συνδεθούν με τρόπο υπερβατικό. Μια συρραφή μυθολογικών στοιχείων, σε έναν καμβά που συνδυάζει τον ανόθευτο ρεαλισμό και τον ελεγειακό λυρισμό."
https://www.filmfestival.gr/el/movie/movie/12231,"Δόλωμα","Bait",2018,Ηνωμένο Βασίλειο,"Σε ένα παραθαλάσσιο ψαροχώρι της Κορνουάλης, οι συνήθειες έχουν αλλάξει δραματικά. Το τοπικό στοιχείο αποτελεί πια ντεκόρ σε καρτ ποστάλ και η αλιεία έχει παραδώσει τη σκυτάλη στον τουρισμό – οι κάτοικοι έχουν μετατρέψει τον πατροπαράδοτο τρόπο ζωής σε «δόλωμα», προκειμένου να προσελκύσουν εύρωστους επισκέπτες. Δύο αδέρφια, ο υπέρμαχος της παράδοσης Martin και ο πραγματιστής Steven, ενσαρκώνουν τις δύο όψεις της νέας πραγματικότητας. Η ένταση αυξάνει επικίνδυνα, και η επερχόμενη τραγωδία θα σφραγίσει αμετάκλητα τη μοίρα τους. Ένα τραχύ και υπνωτιστικό οδοιπορικό σε κιαροσκούρο αποχρώσεις, γυρισμένο σε φιλμ 16 χιλιοστών με κάμερα Bolex. Ένα δυσοίωνο όνειρο που προφητεύει το τέλος ενός κόσμου που φθίνει αργά και βασανιστικά."
https://www.filmfestival.gr/el/movie/movie/12232,"Μια σύντομη ιστορία από τον πράσινο πλανήτη","Breve historia del planeta verde",2019,Αργεντινή, Γερμανία, Βραζιλία, Ισπανία,"Η Τάνια, η Ντανιέλα και ο Πέδρο είναι τρεις αχώριστοι φίλοι, που έχουν μάθει να αντιμετωπίζουν με αποφασιστικότητα την εχθρότητα που εισπράττουν από τον περίγυρό τους. O θάνατος της γιαγιάς της Τάνια τούς φέρνει πίσω στη συντηρητική πόλη των παιδικών τους χρόνων, όπου ανακαλύπτουν ένα εξωφρενικό μυστικό: τα τελευταία χρόνια της ζωής της, ένα εξωγήινο πλάσμα κρατούσε συντροφιά στη γιαγιά της Τάνια. Οι τρεις φίλοι, «εξωγήινοι» και οι ίδιοι σε έναν κόσμο αφιλόξενο και μισαλλόδοξο, αναλαμβάνουν μια ιερή αποστολή. Ο νέος τους φίλος πρέπει να επιστρέψει σπίτι του, προτού να είναι αργά."
https://www.filmfestival.gr/el/movie/movie/12233,"Τα παιδιά των νεκρών","Die Kinder der Toten",2019,Αυστρία,"Στο μυθιστόρημα"
https://www.filmfestival.gr/el/movie/movie/12234,"Λερός Θεός","Dirty God",2019,Ολλανδία, Ηνωμένο Βασίλειο, Βέλγιο, Ιρλανδία,"Έχοντας πέσει θύμα μιας άγριας επίθεσης με οξύ που παραμόρφωσε το πρόσωπό της, η Τζέιντ, μια νεαρή χωρισμένη μητέρα, καλείται να συμφιλιωθεί με τις σωματικές και ψυχικές ουλές και να επαναπροσδιορίσει την ταυτότητά της. Ένα στιβαρό φεμινιστικό μανιφέστο, που φέρνει στο προσκήνιο τον ανομολόγητο μισογυνισμό της εποχής μας, αποφεύγοντας τα κλισέ και τον διδακτισμό. Ταυτόχρονα, ένα δηκτικό σχόλιο για τον κόσμο της απατηλής ομορφιάς που έχει κατακλύσει τις οθόνες και, κατ’ επέκταση, τις ζωές μας. Εντέλει, ένα χαμηλόφωνο οικογενειακό δράμα για την αποδόμηση των παραδοσιακών σχέσεων και την αποξένωση σε έναν κατακερματισμένο κοινωνικό ιστό."
https://www.filmfestival.gr/el/movie/movie/12235,"Δεκατεσσάρων","Fourteen",2019,ΗΠΑ,"Η Τζο είναι ελεύθερο πνεύμα, επιρρεπής σε νευρικές κρίσεις ήδη από την εφηβεία, και τώρα παλεύει να κρατήσει τη δουλειά της ως κοινωνικού λειτουργού. Η Μάρα, μια νηπιαγωγός που πατάει γερά στα πόδια της, είναι εδώ και χρόνια η καλύτερή της φίλη, από τότε που η Τζο τη βοήθησε σε ένα περιστατικό μπούλινγκ. H Μάρα βάζει τα δυνατά της για να στηρίζει τη φίλη της στα δύσκολα, όμως σταδιακά φτάνει στα όριά της, καθώς η Τζο βυθίζεται όλο και περισσότερο στην αυτοκαταστροφή. Ένα ελλειπτικό χρονικό των τελευταίων ημερών μιας μακρόχρονης φιλίας, με φόντο το μουντό τοπίο μιας ανυπέρβλητης μοναξιάς."
https://www.filmfestival.gr/el/movie/movie/12236,"Νυχτωδία","Nocturne",2019,Ολλανδία, Βέλγιο,"Μια μέρα πριν την έναρξη των γυρισμάτων της πρώτης του ταινίας, ένας νεαρός και φιλόδοξος σκηνοθέτης πασχίζει να βάλει τα κομμάτια του παζλ στη θέση τους. Ο χρόνος πιέζει αμείλικτα, οι παραγωγοί έχουν αρχίσει να χάνουν την υπομονή τους και οι συνεργάτες του έχουν αμέτρητες απορίες. Σαν να μην έφταναν όλα αυτά, η συναισθηματική και οικογενειακή ζωή του βρίσκεται στα τάρταρα. Έχοντας αγγίξει τα όρια της απελπισίας, ξεχύνεται στους δρόμους και βυθίζεται σε έναν ονειρώδη νυχτερινό λαβύρινθο. Καθώς αναζητά τον μίτο της έμπνευσης, η φαντασία αρχίζει να υποκαθιστά την πραγματικότητα."
https://www.filmfestival.gr/el/movie/movie/12237,"Τρεις αδερφές","Kiz Kardeşler",2019,Τουρκία, Γερμανία, Ολλανδία, Ελλάδα,"Τρεις αδερφές, που είχαν σταλεί παρακόρες σε πλούσιες οικογένειες στην πόλη, συναντιούνται ξανά μετά από χρόνια, όταν αναγκάζονται, για διαφορετικούς λόγους, να επιστρέψουν στο πατρικό τους σε ένα φτωχό χωριό της ορεινής Ανατολίας. Στη σκιά των χιονισμένων βουνοκορφών, υπό το βλέμμα του αυταρχικού πατέρα, οι τρεις γυναίκες μοιάζει να επαναλαμβάνουν τα λάθη του παρελθόντος, σε ένα ζοφερό υπνωτιστικό παραμύθι που συνδυάζει Τσέχοφ και αδερφούς Γκριμ. Με φόντο ένα μαγευτικό αλλόκοσμο τοπίο, που τη νύχτα μεταμορφώνεται σε τρομακτικό τόπο αθέατων κινδύνων, η ζωή αποτυπώνεται ως αέναη κυκλική πορεία –πολλές σκηνές μάλιστα φαίνεται να επαναλαμβάνονται–, η οποία οδηγεί αναπόδραστα στην καταστροφή."
https://www.filmfestival.gr/el/movie/movie/12238,"Γη του Νώε","Nuh Tepesi",2019,Γερμανία, Τουρκία, ΗΠΑ,"Έχοντας διαγνωστεί με μια ανίατη ασθένεια, ο Ιμπραήμ, που νιώθει το τέλος να πλησιάζει, ζητά από τον αποξενωμένο του γιο να τον μεταφέρει στη γενέτειρά του, ένα απομακρυσμένο χωριό στην τουρκική επαρχία. Η τελευταία του επιθυμία είναι να ταφεί στον ίσκιο του ελαιόδεντρου που –όπως ισχυρίζεται– φύτεψε ο ίδιος πριν από μερικές δεκαετίες. Ωστόσο, τα πράγματα περιπλέκονται, αφού οι ντόπιοι πιστεύουν πως πρόκειται για δέντρο ιερό, το οποίο προήλθε από τον σπόρο που έθαψε στη γη ο Νώε, αμέσως μετά τον Κατακλυσμό. Μια ευρηματική παραβολή για τη μετάνοια, την εμπιστοσύνη και τη δύναμη της συγχώρεσης στις ανθρώπινες σχέσεις."
https://www.filmfestival.gr/el/movie/movie/12239,"Μα τι χώρα!","Koja je ovo država!",2019,Κροατία, Σερβία, Πολωνία,"Ένας Κροάτης στρατηγός βασανίζεται από ενοχές και αυτοκτονικό ιδεασμό. Ένας υπουργός της κροατικής κυβέρνησης επισκέπτεται τις φυλακές και, για αδιευκρίνιστους λόγους, κλειδαμπαρώνεται σε μια αίθουσα αφιερωμένη στους ήρωες της πατρίδας. Μια ομάδα υπερήλικων συνταξιούχων κλέβει τα λείψανα του πρώτου προέδρου της Κροατίας Φράνιο Τούτζμαν. Ιδού τα κεντρικά πρόσωπα αυτής της ξέφρενης πολιτικής σάτιρας, που τολμά να αγγίξει εθνικά ταμπού, προτρέποντας μια ταλαιπωρημένη χώρα να κάνει το πρώτο βήμα προς τον αυτοκριτικό αναστοχασμό."
https://www.filmfestival.gr/el/movie/movie/12240,"Παραπαίδι","Celed",2019,Ρουμανία,"Ένας πατέρας προσφέρει τον επτάχρονο γιο του ως βοηθό σε έναν βοσκό, με αντάλλαγμα φαγητό και άλλα αγαθά. Δίχως ταυτότητα και όνομα, το αγόρι δεν είναι τίποτα παραπάνω από το αντικείμενο μιας εμπορευματικής συναλλαγής. Όταν την πρώτη μέρα της νέας του ζωής ένα πρόβατο χάνεται, ο βοσκός ξυλοκοπά το αγόρι βάναυσα και το αφήνει να περάσει τη νύχτα άγρυπνο στον αχυρώνα. Την επομένη, το αγόρι βγαίνει μόνο του στο βουνό, αναζητώντας τον χαμένο αμνό. Μια τραχιά ιστορία ενηλικίωσης, στη Ρουμανία του σήμερα."
https://www.filmfestival.gr/el/movie/movie/12241,"Η πλημμύρα","Potop",2019,Σλοβενία, Κροατία,"Ένας πατέρας, για χρόνια απών, και ο γιος του αποφασίζουν να περάσουν λίγο χρόνο μαζί στην καλύβα τους στο βουνό. Παρότι ο γιος λαχταρά την προσοχή και την αποδοχή του απόμακρου πατέρα, επιθυμεί συνάμα να απελευθερωθεί από τα δεσμά της οικογένειας και τις σκουριασμένες αντιλήψεις που περνούν από τη μια γενιά στην άλλη. Ξαφνικά μια ηλιόλουστη μέρα ξεσπά μια καταιγίδα, την οποία παραδόξως είχε προβλέψει ο πατέρας. Καθώς η πλημμύρα απειλεί τη ζωή τους, οι δύο άντρες καλούνται να αναμετρηθούν με τα τραύματα του παρελθόντος."
https://www.filmfestival.gr/el/movie/movie/12242,"Το φορτηγό","The Van",2019,Γαλλία, Αλβανία,"Ένας νεαρός θέλει απεγνωσμένα να εγκαταλείψει την Αλβανία και να φύγει στο εξωτερικό με τον πατέρα του. Έχοντας άμεση ανάγκη χρημάτων, είναι διατεθειμένος να κάνει τα πάντα: δέχεται να συμμετάσχει σε παράνομους αγώνες πυγμαχίας, που διοργανώνονται μέσα σε ένα φορτηγό. Οι κανόνες είναι εξαιρετικά απλοί: στο τέλος της καθιερωμένης διαδρομής οι πόρτες ανοίγουν και βγαίνει ο νικητής. Όπου να ’ναι ο εφιάλτης τελειώνει. Ένας γύρος, δύο, τρεις…"
https://www.filmfestival.gr/el/movie/movie/12244,"Ζίζοτεκ","Zizotek",2019,Ελλάδα,"Μετά την εγκατάλειψή του από τη μητέρα του σε ένα πανηγύρι δίπλα στα σύνορα Ελλάδας-Βουλγαρίας, o εννιάχρονος Ιάσονας βρίσκει καταφύγιο σε μια καλύβα στη μέση του δάσους, η οποία ανήκει στον Μηνά, έναν απομονωμένο και ιδιότροπο μεσήλικα. Αν και στην αρχή ο Μηνάς αρνείται να τον περιθάλψει, τελικά μια σειρά γεγονότων τούς οδηγεί να γίνουν οικογένεια. Μια συγκινητική ιστορία αρμονίας, που μιλά για τη λαχτάρα για οικειότητα."
https://www.filmfestival.gr/el/movie/movie/12245,"Έγκλημα ζηλοτυπίας","Ljubavni slučaj ili tragedija službenice P.T.T.",1967,Γιουγκοσλαβία,"Δριμύ κατηγορώ εναντίον ενός απολυταρχικού συστήματος που καταπνίγει τον αυθορμητισμό, τις επιθυμίες και τη δίψα για ζωή, αλλά και φεμινιστικό κάλεσμα στα όπλα για τη διαχρονική καταπίεση, η δεύτερη ταινία του Ντούσαν Μακαβέγιεφ προκάλεσε σκάνδαλο εξαιτίας της τολμηρής απεικόνισης της γυναικείας σεξουαλικότητας. Κινούμενος στο μεταίχμιο μεταξύ μυθοπλασίας και (ψευδο)ντοκιμαντέρ, ο Μακαβέγιεφ δημιουργεί ακραία αντιθετικά δίπολα: ερωτικές σκηνές αντιπαραβάλλονται με πλάνα νεκροψίας, το παιχνιδιάρικο σερβίρισμα ενός γλυκού με την απωθητική εικόνα ποντικών που πιάνονται στη φάκα. Το τελικό αποτέλεσμα ισορροπεί θαυμαστά ανάμεσα στο γκροτέσκο και το τρυφερό, καταλήγοντας σε μια γενναία κραυγή ελευθερίας."
https://www.filmfestival.gr/el/movie/movie/12246,"Ο άνθρωπος δεν είναι πουλί","Čovek nije tica",1965,Γιουγκοσλαβία,"Το ντεμπούτο του Ντούσαν Μακαβέγιεφ, ένα ευρηματικό χρονικό της ερωτικής ζωής δύο –κάθε άλλο παρά ηρωικών– εργατών, παρακάμπτει με γενναιότητα τους δογματικούς κανόνες που επέβαλε ο σοσιαλιστικός ρεαλισμός. Η ταινία επικεντρώνεται στο άτομο και όχι στο απρόσωπο σύνολο, ενώ ταυτόχρονα αποδομεί επιμελώς το πρότυπο του αψεγάδιαστου σοσιαλιστικού ανθρώπου, υπαινίσσοντας τον εγγενή ανταγωνισμό που φωλιάζει ακόμη και στον πυρήνα της εργατικής τάξης. Για έναν ολόκληρο μήνα πριν την έναρξη των γυρισμάτων, ο Μακαβέγιεφ συνέλεγε μαρτυρίες από εργάτες, επικεφαλής τμημάτων και ηγέτες συνδικάτων στην πόλη Μπορ, χρησιμοποιώντας εντέλει αυτό το υλικό ως αφετηρία για έναν ιδιοφυή μυθοπλαστικό και αφηγηματικό πειραματισμό."
https://www.filmfestival.gr/el/movie/movie/12247,"Απροστάτευτη αθωότητα","Nevinost bez zaštite",1968,Γιουγκοσλαβία,"Mια ταινία που γυρίστηκε αρχικά το 1941, σε σκηνοθεσία του σεναριογράφου, ηθοποιού και ακροβάτη Ντράγκολιουμπ Αλέξιτς. Θα ήταν μάλιστα η πρώτη ομιλούσα ταινία στην ιστορία του σερβικού κινηματογράφου, αν δεν είχε πέσει θύμα της ναζιστικής λογοκρισίας. Είκοσι επτά χρόνια αργότερα, ο Μακαβέγιεφ θα ξεθάψει αυτό το ξεχασμένο διαμάντι, εμπλουτίζοντας το πρωτότυπο υλικό με πλάνα αρχείου από τα αθλητικά κατορθώματα του Αλέξιτς και συνεντεύξεις από τα επιζώντα μέλη του αρχικού καστ. Το τελικό αποτέλεσμα δεν είναι μια ταινία με την παραδοσιακή έννοια του όρου, όσο ένα ευφάνταστο «μοντάζ των εντυπώσεων» που υμνεί τα γιουγκοσλαβικά ήθη και έθιμα."
https://www.filmfestival.gr/el/movie/movie/12248,"Τα μυστήρια του οργανισμού","W.R. – Misterije organizma",1971,Γιουγκοσλαβία,"Τι σχέση μπορεί να έχει η ενέργεια που απελευθερώνεται κατά τον οργασμό με την κατάσταση της κομμουνιστικής Γιουγκοσλαβίας γύρω στο 1971; Μονάχα ο αντισυμβατικός σκηνοθέτης Ντούσαν Μακαβέγιεφ μπορεί να δώσει μια απάντηση (ή να θέσει μια τέτοια ερώτηση εξαρχής). Το σουρεαλιστικό αυτό κράμα ντοκιμαντέρ-μυθοπλασίας ξεκινάει ως σπουδή στη ζωή και το έργο του αμφιλεγόμενου στοχαστή και ψυχολόγου Βίλχελμ Ράιχ, για να εξελιχθεί στη συνέχεια σε μια αυτοσχέδια εξιστόρηση της σεξουαλικής απελευθέρωσης μιας νεαρής Σλάβας καλλονής. Συνδυάζοντας πολιτική και σεξουαλικότητα, η ταινία του Μακαβέγιεφ, η οποία απαγορεύτηκε στην πατρίδα του, είναι παιχνιδιάρικη και ταυτόχρονα τολμηρή· αναμφίβολα, ένα art-house διαμάντι."
https://www.filmfestival.gr/el/movie/movie/12249,"Σουήτ Μούβι","Sweet Movie",1974,Γαλλία, Καναδάς, Δυτική Γερμανία,"Οι ιστορίες δύο γυναικών. Στην πρώτη, η Καναδή Μις Κόσμος 1984, με γεννητικά όργανα που ακτινοβολούν, κερδίζει στον διαγωνισμό «Η πιο παρθένα». Το έπαθλο είναι ένας σύζυγος, μεγιστάνας της γαλακτοβιομηχανίας. Στη δεύτερη, η Άννα Πλανέτα οδηγεί ένα καράβι γεμάτο ζαχαρωτά και τον Καρλ Μαρξ –αντί για γοργόνα– στην πλώρη, στα κανάλια του Άμστερνταμ. Μια εκρηκτική σπουδή στις εγγενείς αντιφάσεις της ανθρώπινης φύσης και τη σχέση σεξουαλικής απελευθέρωσης και επανάστασης, το αριστούργημα του Μακαβέγιεφ είναι «μια ταινία από ζάχαρη, σκέτη γλύκα». Δοκιμάστε την!"
https://www.filmfestival.gr/el/movie/movie/12250,"Μοντενέγκρο: γουρούνια και μαργαριτάρια","Montenegro eller Pärlor och svin",1981,Σουηδία, Ηνωμένο Βασίλειο,"Η Αμερικανίδα Μέριλιν Τζόρνταν ζει στη Στοκχόλμη, είναι παντρεμένη με έναν πλούσιο Σουηδό επιχειρηματία κι έχει δύο φαινομενικά αψεγάδιαστα παιδιά· μια ζωή που στην ίδια προκαλεί κατάθλιψη. Η προκλητική και κοινωνικά αδέξια συμπεριφορά της, η οποία αγγίζει συχνά τα όρια της τρέλας, δεν είναι παρά μια μάταιη προσπάθεια να νοστιμίσει τη βαρετή καθημερινότητά της. Όταν γνωρίσει μια παρέα από Γιουγκοσλάβους μετανάστες, θα αφεθεί σε έναν σουρεαλιστικό κόσμο απαγορευμένων απολαύσεων, σε μια απόπειρα διαφυγής καταδικασμένη να τελειώσει άδοξα και βίαια. Μια απολαυστική μαύρη κωμωδία ηθών, που κινείται επιδέξια από το διασκεδαστικά παράδοξο στο εξόχως αμήχανο."
https://www.filmfestival.gr/el/movie/movie/12251,"Κόκα-κόλα Κιντ","The Coca-Cola Kid",1985,Αυστραλία,"Ένας γκουρού του μάρκετινγκ και βετεράνος στην αντιμετώπιση κρίσεων, που εργάζεται στα κεντρικά της Coca-Cola στην Ατλάντα, μεταβαίνει επειγόντως σε μια απόμερη γωνιά της Αυστραλίας, προκειμένου να διερευνήσει μια στατιστική ανωμαλία: στον έρημο τούτο τόπο δεν καταναλώνεται ούτε στάλα Coca-Cola! Πολύ σύντομα ανακαλύπτει πού οφείλεται η περιφρόνηση απέναντι στο αναψυκτικό που κρατάει τα σκήπτρα στον πλανήτη: οι ντόπιοι προτιμούν ένα προϊόν το οποίο παρασκευάζεται και πωλείται αποκλειστικά στην περιοχή τους. Μια εκκεντρική κωμωδία που ξεδιπλώνεται γεμάτη εκπλήξεις, συνδυάζοντας απολαυστικά αισθησιασμό, πολιτική και βία – τρίπτυχο διόλου ξένο στις ταινίες του Μακαβέγιεφ."
https://www.filmfestival.gr/el/movie/movie/12252,"Μανιφέστο","Manifesto",1988,ΗΠΑ,"Το 1920, στην Κεντρική Ευρώπη, ο μονάρχης μιας επινοημένης αυτοκρατορίας πρόκειται να επισκεφθεί μια μικρή πόλη, που θεωρείται απολύτως ασφαλής. Μια ομάδα από επαναστάτες, ωστόσο, σχεδιάζει τη δολοφονία του αδίστακτου τυράννου. Βασισμένη στη νουβέλα του Εμίλ Ζολά"
https://www.filmfestival.gr/el/movie/movie/12253,"Ο γορίλας κάνει μπάνιο το μεσημέρι","Gorila se kupa u podne",1993,Γερμανία, Γιουγκοσλαβία,"Βερολίνο, μετά την πτώση του Τείχους. Ένας αξιωματικός του Κόκκινου Στρατού ξεμένει στην πόλη, όταν η μονάδα του επιστρέφει στη Ρωσία. Χωρίς σκοπό και προορισμό, τριγυρίζει σαν φάντασμα στους δρόμους, ζητιανεύει φαγητό και γνωρίζει μερικά ενδιαφέροντα πρόσωπα: έναν ντίλερ που πουλάει –κυριολεκτικά– τα πάντα, μεταξύ άλλων και νεογέννητα μωρά, έναν υπερβολικά φιλικό αστυνομικό, μια γοητευτική νεαρή Γερμανίδα και τον βίαιο Τούρκο φίλο της, μια προσφυγοπούλα, με την οποίο αναπτύσσει μια τρυφερή σχέση. Ακόμη μια ταινία του Μακαβέγιεφ που διαπνέεται από το παράδοξο, σε μια περίτεχνη σύνθεση πικρής ειρωνείας και εξωφρενικών ενσταντανέ."
https://www.filmfestival.gr/el/movie/movie/12254,"Οι ΗΠΑ τα Χριστούγεννα","Christmas U.S.A.",1949,ΗΠΑ,"Η ταινία"
https://www.filmfestival.gr/el/movie/movie/12255,"Δυο φορές άντρας","Twice a Man",1963,ΗΠΑ,"Ακολουθώντας την παράδοση σκηνοθετών όπως οι Ζαν Κοκτό και Ζαν Βιγκό, ο Μαρκόπουλος ήταν ένας ποιητής σκηνοθέτης, το έργο του οποίου διακρίνεται σε τρεις κατηγορίες: μυθικά θέματα, κινηματογραφικά πορτρέτα και ταινίες τόπων. Αντλώντας συχνά έμπνευση από κλασικά λογοτεχνικά έργα [σ.σ. το"
https://www.filmfestival.gr/el/movie/movie/12256,"Το πράσινο των Μινγκ","Ming Green",1966,ΗΠΑ,"Τις πρώτες μέρες της άνοιξης του 1966, και ενώ ετοιμαζόταν να αφήσει το διαμέρισμά του στο Γκρίνουιτς Βίλατζ όπου έμενε για χρόνια, ο Μαρκόπουλος γύρισε το"
https://www.filmfestival.gr/el/movie/movie/12257,"Το ειλεϊκό πάθος","The Illiac Passion",1967,ΗΠΑ,"Κατά τη διάρκεια της ζωής του, ο Μαρκόπουλος διατήρησε μια στενή σύνδεση με την κληρονομιά του και έκανε πολλές ταινίες που σχετίζονταν με τον αρχαιοελληνικό πολιτισμό. Η ταινία είναι μια διορατική διασκευή του"
https://www.filmfestival.gr/el/movie/movie/12258,"Τα μυστήρια","The Mysteries",1968,ΗΠΑ,"Στην ταινία μου υπαινίσσομαι πως δεν υπάρχει μεγαλύτερο μυστήριο από τους πρωταγωνιστές. Ο Πόλεμος εξισώνεται με τον Έρωτα για την ίδια τη φύση τους. Οι συνέπειες είναι αναπόφευκτες, αλλά συνιστούν και μια φυσιολογική ανθρώπινη συνθήκη, για την οποία, όπως και οι αρχαίοι μας πρόγονοι, δεν μπορούμε παρά να δείξουμε έλεος και κατανόηση. Εκεί έγκειται το μυστήριo. Όλα τα υπόλοιπα δεν έχουν σημασία… Αυτοί που είναι ικανοί να δουν τις πλείστες οπτικές επισκέψεις κι εκφράσεις που προσφέρει η ταινία, θα καταλάβουν ποιο είναι το Απόλυτο Μυστήριο του έργου μου. (Γκρέγκορι Μαρκόπουλος)"
https://www.filmfestival.gr/el/movie/movie/12259,"Πορτρέτο των Γκίλμπερτ και Τζορτζ","Portrait of Gilbert & George (aka Gibralta)",1975,ΗΠΑ,"Το"
https://www.filmfestival.gr/el/movie/movie/12260,"Ευτυχία","Bliss",1967,ΗΠΑ,"Η πρώτη ταινία του Γκρέγκορι Μαρκόπουλος, αφότου εγκατέλειψε τις ΗΠΑ, διάρκειας έξι λεπτών, μπορεί να ιδωθεί ως μια συρραφή ενσταντανέ από το εσωτερικό του βυζαντινού ναού του Αγίου Ιωάννη του Προδρόμου στην Ύδρα. Εικόνες απόκοσμης ομορφιάς, που αποπνέουν μια μακάρια αίσθηση βαθιάς γαλήνης, θυμίζοντας τις τελευταίες στιγμές της ταινίας"
https://www.filmfestival.gr/el/movie/movie/12261,"Αφοσίωση","Devotion",2018,Ελλάδα, Ηνωμένο Βασίλειο,"Από το 2004, ένα τριήμερο κινηματογραφικό γεγονός πραγματοποιείται κάθε τέσσερα χρόνια στη Λυσσαρέα της Αρκαδίας. Γενέτειρα του πατέρα του Μαρκόπουλος, αυτό το απομονωμένο χωριό της Πελοποννήσου είναι ο τόπος όπου ο σκηνοθέτης έστησε το Τέμενος, επιλέγοντας μια λέξη της οποίας η αρχική έννοια σχετιζόταν με ένα ιερό κομμάτι γης, ξέχωρο από την καθημερινή ζωή. Εδώ, κάθε τέσσερα καλοκαίρια, σκηνοθέτες, ακαδημαϊκοί και σινεφίλ συγκεντρώνονται για την προβολή του κύκλου «Ενιαίος», του καθοριστικού magnum opus του Μαρκόπουλος, συνολικής διάρκειας 80 ωρών. Η"
https://www.filmfestival.gr/el/movie/movie/12262,"Πρώιμα μηνιαία αποσπάσματα","Early Monthly Segments",2002,ΗΠΑ,"Απο το 1967 έως το 1970 κινηματογράφησα σύντομα αποσπάσματα ή ασκήσεις, ενώ γύριζα μια σειρά από ταινίες μεγαλύτερης διάρκειας, μεταξύ μισής και μίας ώρας… Βασικό μου κίνητρο σε αυτή τη δουλειά ήταν η επινόηση ενός τρόπου σκέψης με την κάμερα Bolex 16 χιλιοστών και την αντίστροφη των χρωμάτων στο έγχρωμο φιλμ, κι έτσι αξιοποίησα όσες λεπτομέρειες από το περιβάλλον μου που έβρισκα χρήσιμες. Υπό αυτή την έννοια, τις συνέλαβα αυτό το εγχείρημα περισσότερο ως σύντομα «δοκίμια», παρά ως ημερολόγιο. (Ρόμπερτ Μπίβερς)"
https://www.filmfestival.gr/el/movie/movie/12263,"Ρίπτης του χρωματιστού φωτός","Pitcher of Colored Light",2007,ΗΠΑ,"Κινηματογράφησα το σπίτι της μητέρας μου και τον κήπο της. Οι σκιές παίζουν σημαντικό ρόλο σε αυτό το μείγμα μοναξιάς και γαλήνης που υπάρχει εδώ. Οι εποχές μεταφέρονται από τον κήπο μέσα στο σπίτι, ρίχνοντας πυκνές διαγώνιες σκιές νωρίς το πρωί ή αργά το απόγευμα. Κάθε σκιά επιβάλλει μια λεπτή ισορροπία ανάμεσα στην ακινησία και την κίνηση, φανερώνοντας τη ζωτική αστάθεια του χώρου. Οι ειδικές του ποιότητες αποτελούν ένα άνοιγμα στο υποκειμενικό. Μια φωνή μέσα στο φιλμ ενεργοποιεί τη μνήμη. Οι τοίχοι είναι οθόνες μέσα από τις οποίες περνάω στην ενδημική ιδιωτικότητα. Έχουμε έτσι την εμπειρία ενός τόπου υπό το πρίσμα της καταγωγής μας και ακούμε μια άλλη φωνή μέσα από τη δίκη μας ακουστική. Η αίσθηση του τόπου δεν είναι ποτέ ξέχωρη από τη στιγμή. (Ρόμπερτ Μπίβερς)"
https://www.filmfestival.gr/el/movie/movie/12264,"Ο ικέτης","The Suppliant",2010,ΗΠΑ,"Μια πεντάλεπτη μικρού μήκους που λειτουργεί ως καμβάς όπου αποτυπώνεται τόσο το αγαλματίδιο του τίτλου της ταινίας όσο και το πρόσωπο (καλλιτέχνης/φίλος) που το «φιλοξενεί». Ο φακός του Μπίβερς εξερευνά κάθε σπιθαμή από τη λεία επιφάνεια του αγάλματος, σαν μια επίκληση στη πνευματική και ζωογόνο του δύναμη, με εμβόλιμα κοντινά πλάνα στο κεφάλι, στον κορμό και στο ένα του χέρι που αιωρείται με χάρη και κομψότητα. Ο ηχητικός διάκοσμος είναι δωρικός και διαυγής. Χωρίς ούτε ένα πλάνο που να περιλαμβάνει τον ένοικο του διαμερίσματος, οι εικόνες και οι ήχοι σμιλεύουν το πορτρέτο μιας ζωής μοναχικής."
https://www.filmfestival.gr/el/movie/movie/12265,"Ανάμεσα στους ευκαλύπτους","Among the Eucalyptuses",2017,ΗΠΑ,"Δεν κουνιέται φύλλο, αυτό το ράθυμο απόγευμα∙ η πόλη έρημη, λες και κάποια επιδημία έχει αφανίσει τον πληθυσμό. Μονάχα μια φιγούρα κάθεται ήσυχα σε ένα παγκάκι. Παλιά εργοστάσια και οι μηχανές τους, αποθήκες, ετοιμόρροπα κτίρια και σιδηροδρομικές ράγες στον Πειραιά, αντιπαραβάλλονται με μνημεία και αρχαία αγάλματα. Το μακρινό παρελθόν και το παρόν που ξεθωριάζει, δύο κόσμοι διαφορετικοί που συνυπάρχουν και συγκρούονται. Μια λυρική πραγματεία για τον χρόνο που παγώνει, διάρκειας τεσσάρων λεπτών."
https://www.filmfestival.gr/el/movie/movie/12266,"Ένα ψηλό κορίτσι","Dylda",2019,Ρωσία,"Λένινγκραντ, 1945. O Β΄ Παγκόσμιος Πόλεμος αποτελεί παρελθόν, αλλά η ατμόσφαιρα στην πόλη δεν έχει τίποτα το χαρμόσυνο ή αισιόδοξο. Η εξοντωτική πολιορκία που είχε προηγηθεί άφησε πίσω της συντρίμμια, εκατόμβες πτωμάτων και αμέτρητες τσακισμένες ψυχές. Το Λένινγκραντ είναι πια ένας σωρός από ερείπια, ένα απέραντο νεκροταφείο όπου οι επιζώντες περιφέρονται σαν φαντάσματα. Σε αυτό το σκηνικό θανάτου και καταστροφής, δύο νεαρές γυναίκες πασχίζουν να βρουν νόημα και ελπίδα, παλεύοντας να χτίσουν τις ζωές τους από την αρχή. Ένα ηλεκτρισμένο ιστορικό δράμα για τη μεταπολεμική κατάρρευση του ψυχισμού ενός ολόκληρου έθνους και τη σιδερένια θέληση που απαιτεί κάθε νέα αρχή."
https://www.filmfestival.gr/el/movie/movie/12267,"Τραγούδι χωρίς όνομα","Canción sin nombre",2019,Περού, Ισπανία, ΗΠΑ,"H αρπαγή της νεογέννητης κόρης της ωθεί την Τζωρτζίνα –μια αυτόχθονη από τις Άνδεις– σε μια απελπισμένη αναζήτηση. Μοναδικός της σύμμαχος ένας εσωστρεφής δημοσιογράφος που ρίχνεται ολόψυχα σε μια φαινομενικά μάταιη μάχη, παλεύοντας να ρίξει φως σε αυτή τησκοτεινή υπόθεση. Στο αχνό και μελαγχολικό ημίφως της ασπρόμαυρης φωτογραφίας, οι περιθωριοποιημένες αυτόχθονες γυναίκες έρχονται σε πρώτο πλάνο και ο ψυχωμένος αγώνας για δικαιοσύνη αποκτά φωνή. Μια αληθινή ιστορία εμπορίας βρεφών, που συντάραξε το Περού τη δεκαετία του '80. Αξίζει να σημειωθεί ότι, στην πραγματικότητα, ο δημοσιογράφος που ξεσκέπασε το κύκλωμα δεν είναι άλλος από τον πατέρα της σκηνοθέτιδας."
https://www.filmfestival.gr/el/movie/movie/12268,"Κοκο-ντί Κοκο-ντέ","Koko-di Koko-da",2019,Σουηδία, Δανία,"Ένα ανδρόγυνο βιώνει την απόλυτη τραγωδία: η κόρη του ζευγαριού, ανήμερα των όγδοων γενεθλίων της, βρίσκεται νεκρή. Κι όμως, τα χειρότερα δεν έχουν έρθει ακόμη. Τρία χρόνια αργότερα, μια εκδρομή στο βουνό μετατρέπεται στον απόλυτο εφιάλτη. Οι δύο σύζυγοι βυθίζονται σε μια αιματοβαμμένη «Μέρα της Μαρμότας», πέφτοντας θύμα βάναυσων δολοφονιών ξανά και ξανά, με δράστες τρεις ψυχοπαθείς. Ένα γκροτέσκο οδοιπορικό στο πένθος, στην οδύνη της απώλειας και στον εγγενή κανιβαλισμό που ελλοχεύει σε κάθε δυαδική σχέση, το οποίο ισορροπεί με θαυμαστή ακρίβεια ανάμεσα στη φάρσα και στον τρόμο. Ένα σκοτεινό παραμύθι που δεν φέρνει όνειρα γλυκά σε κανένα παιδικό κρεβάτι."
https://www.filmfestival.gr/el/movie/movie/12269,"Οι Μόνος","Monos",2019,Κολομβία, Αργεντινή, Ολλανδία, Δανία, Σουηδία, Γερμανία, Ουρουγουάη, ΗΠΑ,"Μια ομάδα έφηβων ανταρτών κρατάει όμηρο μια τρομοκρατημένη Αμερικανίδα, λαμβάνοντας εντολές από μια αόρατη «Οργάνωση». Οι νεαροί μαχητές, που επιδίδονται συχνά-πυκνά σε αλλόφρονα ξεσπάσματα, δεν φαίνεται να εμπνέονται από υψηλά ιδανικά ή κάποιον απώτερο σκοπό. Σταδιακά, ο κόσμος τους καταρρέει και το χάος επικρατεί μέσα σε ένα κρεσέντο ωμής βίας. Τα απάτητα βουνά και η παρθένα ζούγκλα αυτού του απροσδιόριστου τόπου συνθέτουν έναν απόκοσμο καμβά, όπου αποτυπώνεται μια αλληγορική ιστορία για τη σουρεαλιστική κόλαση του πολέμου."
https://www.filmfestival.gr/el/movie/movie/12270,"Ανήκειν","Aidiyet",2019,Τουρκία, Καναδάς, Γαλλία,"Ένας αθέατος αφηγητής εξιστορεί, ψυχρά, τη δολοφονία που διέπραξαν αυτός και η σύντροφός του. Θύμα η μητέρα της γυναίκας, η οποία δεν ενέκρινε τη σχέση τους. Η αφήγηση διαπλέκεται με εικόνες ενός μουντού αστικού τοπίου, όπου κυριαρχεί η μελαγχολία. Στη συνέχεια, σε τόνους πιο ζεστούς και εγκάρδιους, γινόμαστε μάρτυρες του πρώτου ερωτικού σκιρτήματος των δύο μετέπειτα δολοφόνων. Αντλώντας έμπνευση από μια αληθινή ιστορία, τη δολοφονία της γιαγιάς του από τη θεία του και τον εραστή της, ο σκηνοθέτης στοχάζεται, δίχως να κρίνει, τις υπόγειες και ακατανόητες δυνάμεις που σμιλεύουν τα ανθρώπινα κίνητρα."
https://www.filmfestival.gr/el/movie/movie/12271,"Η αόρατη ζωή της Ευρυδίκης Γκουσμάο","A Vida Invisível de Eurídice Gusmão",2019,Βραζιλία,"Δύο αχώριστες αδερφές, στο Ρίο ντε Τζανέιρο της δεκαετίας του ’50, αναγκάζονται να αποχωριστούν η μία την άλλη. Η Γκουίδα δεν έχει άλλη επιλογή από το να μεγαλώσει ολομόναχη το εκτός γάμου παιδί της, ενώ η Ευρυδίκη εξωθείται σε έναν νερόβραστο γάμο, εγκαταλείποντας το πάθος της για το πιάνο. Μια έξυπνη αναφορά στον μύθο του Ορφέα και της Ευρυδίκης, μα πάνω απ’ όλα ένας ύμνος στο γυναικείο σθένος. Ένας φόρος τιμής στις αμέτρητες γυναίκες που στερήθηκαν τη δυνατότητα να διαθέσουν το σώμα και το πνεύμα τους όπως οι ίδιες επιθυμούσαν, προκειμένου να στριμωχτούν σε ασφυκτικά πατριαρχικά καλούπια."
https://www.filmfestival.gr/el/movie/movie/12272,"Λίλιαν","Lillian",2019,Αυστρία,"H βίζα της Λίλιαν, μιας Ρωσίδας μετανάστριας που μένει στη Νέα Υόρκη, έχει μόλις εκπνεύσει. Η μόνη επιλογή που έχει είναι να επιστρέψει στην πατρίδα της, στην πρότερη ζωή της για την οποία δεν γνωρίζουμε το παραμικρό. Η Λίλιαν ξεκινά να περπατά δίχως σκοπό, περιφερόμενη σε ερημωμένες πόλεις και αχανείς αυτοκινητόδρομους. Μοιάζει με εξωγήινο που έχει ναυαγήσει στη Γη, αόρατη σε μια κοινωνία αδιάφορη και απρόσιτη. Μια ληθαργική ταινία δρόμου στην καρδιά της αμερικανικής ενδοχώρας, όπου οι άνθρωποι τρέφουν τη θλίψη τους και τρέφονται από αυτήν."
https://www.filmfestival.gr/el/movie/movie/12273,"Τσουσκίτ","Chuskit",2018,Ινδία,"Η μικρή Τσουσκίτ ζει σε ένα δυσπρόσιτο χωριό των Ιμαλαΐων, αλλά ονειρεύεται να ανοίξει τα φτερά της πηγαίνοντας σχολείο. Όταν ένα φρικτό ατύχημα την αφήνει παραπληγική, η Τσουσκίτ βλέπει αυτό το όνειρο να απομακρύνεται. Εγκλωβισμένη σε τέσσερις τοίχους, παρέα με τον δογματικό παππού της, που είναι πεπεισμένος πως η εγγονή του δεν θα αντεπεξέλθει στο περιβάλλον του σχολείου, η μικρή κρατάει την ελπίδα ζωντανή. Οι γονείς και ο αδελφός της Τσούσκιτ προσπαθούν με αμηχανίανα διατηρήσουν ακμαίο το ηθικό της, αλλά ταυτόχρονα και να επιδείξουν σεβασμό στον πατροπαράδοτο τρόπο σκέψης. Μια μάχη με τρόπαιο την αξιοπρέπεια και την αλλαγή είναι προ των πυλών."
https://www.filmfestival.gr/el/movie/movie/12274,"Ο νεαρός Άχμεντ","Le Jeune Ahmed",2019,Βέλγιο, Γαλλία,"Ο Αχμέντ, ένας μουσουλμάνος έφηβος που ζει στο Βέλγιο, γοητεύεται από το φανατισμένο κήρυγμα ενός φονταμενταλιστή ιμάμη και σχεδιάζει τη δολοφονία της –επίσης μουσουλμάνας, αλλά «αιρετικής»– καθηγήτριάς του. Πιστοί στην ουμανιστική τους προσέγγιση, οι αδελφοί Νταρντέν τοποθετούν για άλλη μια φορά στο επίκεντρο της ιστορίας τους μια μπερδεμένη νεανική ψυχή. Ο Αχμέντ, ένα υπεράνω πάσης υποψίας σιωπηλό αγρίμι, αναζητά αδέξια την ταυτότητά του σε έναν ψυχρό κόσμο, καθρεφτίζοντας μια εποχή αποπροσανατολισμού και άκριτης υποταγής στον πειρασμό της βίας. Παρότι αμφίβολο αν για την περίπτωσή του υπάρχει ελπίδα, στο νταρντενικό σύμπαν η ανθρωπιά και η ενσυναίσθηση έχουν πάντα την τελευταία λέξη."
https://www.filmfestival.gr/el/movie/movie/12275,"Παραφωνία","De Frivillige",2019,Δανία,"Κατηγορούμενος για οικονομική απάτη, ένας ζάπλουτος επιχειρηματίας προφυλακίζεται μέχρι να γίνει η δίκη. Σύντομα, το περιβάλλον της φυλακής αποδεικνύεται αφιλόξενο για επαγγελματίες φαφλατάδες σαν κι αυτόν. Έχοντας μεταφερθεί στην πιο απομονωμένη πτέρυγα, όπου βρίσκονται έγκλειστοι βιαστές και παιδόφιλοι, βρίσκει πρόσφορο έδαφος για να ενεργοποιήσει το ταλέντο του στη χειραγώγηση. Αν και ομολογουμένως δεν είναι ο Παβαρότι, θα γίνει μέλος της χορωδίας και θα διεκδικήσει –με κάθε μέσο– ακόμα και την μπαγκέτα του μαέστρου, γοητεύοντας τόσο τους τρόφιμους όσο και τους δεσμοφύλακες. Μια ταινία που ισορροπεί ανάμεσα στο μαύρο χιούμορ και το υπόκωφο δράμα· μια παραβολή για την αθεράπευτα ματαιόδοξη φύση του σύγχρονου ανθρώπου."
https://www.filmfestival.gr/el/movie/movie/12276,"Η τιμή της ιπποσύνης","Honor de cavalleria",2006,Ισπανία,"Σε αυτή την ακραία μινιμαλιστική πρόσληψη του θρυλικού μυθιστορήματος του Θερβάντες, δεν υπάρχουν ανεμόμυλοι, παρά μόνο άνεμος, ήλιος, δέντρα και γρασίδι. Δύο περιπλανώμενες ανδρικές φιγούρες, ο Δον Κιχώτης και ο πιστός υπηρέτης του Σάντσο Πάντσα, περιδιαβαίνουν ένα τοπίο απογυμνωμένο και αμόλυντο από την ανθρώπινη παρέμβαση. Οι δύο συνοδοιπόροι αναζητούν την περιπέτεια, λαχταρούν το απροσδόκητο, ρεμβάζουν στη σιωπή, συζητούν για υψηλά ιδανικά αλλά και μικροπράγματα της καθημερινότητάς τους. Με αναφορές στο σινεμά των Όζου, Μπρεσόν και Παζολίνι, το ντεμπούτο του Άλμπερτ Σέρα αποπνέει έναν βαθύ και ακατέργαστο ουμανισμό."
https://www.filmfestival.gr/el/movie/movie/12277,"Ο θάνατος του Λουδοβίκου ΙΔ’","La mort de Louis XIV",2015,Γαλλία, Ισπανία, Πορτογαλία,"1715, στο νεκροκρέβατο του Λουδοβίκου ΙΔ΄. Ένα σμήνος από υπηρέτες στροβιλίζεται πανικόβλητα γύρω από τον ετοιμοθάνατο μονάρχη. Οι γιατροί του παλατιού μουρμουρίζουν μέσα από τα δόντια τους, τρέμοντας στην ιδέα ότι θα τους αποδοθούν ευθύνες. Οι αμετανόητοι αυλοκόλακες βρίσκονται σε κατάσταση άρνησης και επιμένουν να κανακεύουν –λες και είναι μωρό– τον ασθενή. Ο “βασιλιάς Ήλιος” δύει αργά και βασανιστικά, αφήνοντας τον θάνατο να τον αγκαλιάσει. Το ζαρωμένο πρόσωπο του Ζαν-Πιερ Λεό συμπυκνώνει κάθε πτυχή και εκδήλωση της θνητότητας: τη σταδιακή απόσυρση σώματος και νου, την απόκοσμη μίξη τρόμου και γαλήνης, την ανατριχιαστική απλότητα του τέλους."
https://www.filmfestival.gr/el/movie/movie/12278,"Στη σκιά του φόβου","Στη σκιά του φόβου",1988,Ελλάδα,"Ενας μουσικός κατηγορείται άδικα για παραχάραξη, κάτι που πυροδοτεί μέσα του τις βαθύτερες ενοχές του, οι οποίες πηγάζουν από τη στειρότητα της ζωής του. Κυνηγημένος, προσπαθεί να βρει μια νέα ταυτότητα και να ξαναορίσει τον εαυτό του σε μια άγνωστη χώρα. Ενα υπαρξιακό δράμα με μορφή ονειρικού θρίλερ, που εντυπωσιάζει με την καφρική ατμόσφαιρά του, την υποβλητική μουσική και φωτογραφία, αλλά και την ερμηνεία του Γιώργου Κώνστα."
https://www.filmfestival.gr/el/movie/movie/12279,"Το ποτάμι","Το ποτάμι",1960,Ελλάδα,"Ένα ποτάμι, συμβολικό όριο που χωρίζει τη ζωή από το θάνατο, τη φθορά της καθημερινότητας από το όνειρο, έλκει σαν μαγνήτης τους ανθρώπους και τους καλεί να κάνουν την υπέρβασή τους. Τρεις χωρικοί κλέβουν ένα σταυρό από κάποιο μοναστήρι, αλλά η απληστία θα τους οδηγήσει στο θάνατο και το ποτάμι θα παρασύρει στη θάλασσα την ανομία τους. Ένας Έλληνας συνοριοφύλακας θα πληρώσει με τη ζωή του το δισταγμό του και θα πέσει νεκρός από τα πυρά της εχθρικής απέναντι πλευράς. Ένα ζευγάρι ερωτευμένων που κλέφτηκαν παράνομα θα πέσει σε ναρκοπέδιο κοντά στο ποτάμι και η δοκιμασία αυτή θα οδηγήσει στην αποδοχή της σχέσης τους απ’ τους δικούς τους. Τέλος, ένα μικρό κοριτσάκι που το έσκασε από μια διαλυμένη οικογένεια, θα δεχτεί την προστασία από έναν συνομήλικό της βοσκό. Μεταξύ τους θα αναπτυχθεί μια μεγάλη φιλία, δώρο της φύσης και της υπέρβασης του ορίου."
https://www.filmfestival.gr/el/movie/movie/12280,"Ιστορία του θανάτου μου","Història de la meva mort",2013,Ισπανία, Γαλλία,"O θρυλικός εραστής Τζιάκομο Καζανόβα, γερασμένο κακέκτυπο πια του πρότερου ένδοξου εαυτού του, ταξιδεύει στην Τρανσυλβανία και συναντά τον κόμη Δράκουλα, ο οποίος βρίσκεται στο απόγειο της αίγλης του. Ο Άλμπερτ Σέρα παραποιεί τον τίτλο των απομνημονευμάτων του Καζανόβα ("
https://www.filmfestival.gr/el/movie/movie/12281,"Ο Κύριος έκανε θαύματα μέσα μου","El Senyor ha fet en mi meravelles",2011,Ισπανία,"Στο πλαίσιο ενός καλλιτεχνικού πρότζεκτ υπό την αιγίδα του Κέντρου Σύγχρονου Πολιτισμού της Βαρκελώνης, ο Άλμπερτ Σέρα και ο Λισάντρο Αλόνσο συμφώνησαν να ανταλλάξουν κινηματογραφικές επιστολές, όπου αμφότεροι εξερευνούν χαρακτήρες και έννοιες που άφησαν ένα ξεχωριστό στίγμα στη φιλμογραφία τους. Ο Σέρα αναθεωρεί την"
https://www.filmfestival.gr/el/movie/movie/12282,"Κούμπα λίμπρε","Cuba Libre",2013,Ισπανία,"Ένα καλοφτιαγμένο αφιέρωμα σε έναν άοκνο δημιουργό και πηγή έμπνευσης του Σέρα: τον Γερμανό σκηνοθέτη Ράινερ Βέρνερ Φασμπίντερ. Η ταινία, διάρκειας 18 λεπτών, είναι γυρισμένη σε ένα παρακμιακό, ωστόσο γοητευτικό νυχτερινό κλαμπ (σήμα κατατεθέν στη φιλμογραφία του Fassbinder) και γεμάτη χαρακτήρες και μοτίβα που μοιάζει να έχουν ξεπηδήσει απευθείας από το φασμπιντερικό σύμπαν. Διόλου τυχαίος και ο τίτλος της ταινίας, που παραπέμπει στο αγαπημένο ποτό της Χάνα Σιγκούλα στην ταινία"
https://www.filmfestival.gr/el/movie/movie/12283,"Βασιλιάς Ήλιος","Roi Soleil",2018,Ισπανία, Πορτογαλία,"Είναι η δεύτερη φορά που ο Αλμπέρ Σέρα επισκέπτεται την επιθανάτια αγωνία του Λουδοβίκου IΔ΄. Σε αυτή την ταινία, δεν επιλέγει τη φόρμα του δράματος δωματίου και τον μπαρόκ διάκοσμο, αλλά ένα αποστειρωμένο και απογυμνωμένο κενό, μια κατακόκκινη δίνη που μοιάζει με προθάλαμο της κόλασης. Σαν αδιάκριτος ηδονοβλεψίας του πόνου και της παρακμής, η κάμερα παρακολουθεί λαίμαργα –από απόσταση αναπνοής– ένα ετοιμοθάνατο θηρίο που βρυχάται, ουρλιάζει και παραληρεί, λίγο πριν αφήσει την τελευταία του πνοή. Μπροστά στο φάσμα του θανάτου, κάθε ανθρώπινη εξουσία φαντάζει μηδαμινή και φαιδρή."
https://www.filmfestival.gr/el/movie/movie/12284,"Ελευθερία","Liberté",2019,Γαλλία, Πορτογαλία, Ισπανία,"1774, δεκαπέντε χρόνια πριν τη Γαλλική Επανάσταση. Μια ομάδα λιμπερτίνων, που έχουν εκδιωχθεί από το παλάτι του Λουδοβίκου ΙΣΤ΄, αναζητούν καταφύγιο κάτω από τη φτερούγα του δούκα του Βάλχεν, γνωστού για τις φιλελεύθερες και προοδευτικές απόψεις του. Όμως, την εποχή εκείνη, η Γερμανία είναι μια χώρα βυθισμένη στην πουριτανική υποκρισία και τα συντηρητικά ήθη, όπου ο σπόρος του ελευθερισμού είναι αδύνατον να ανθίσει. Ένα γκροτέσκο, προκλητικό και φιλήδονο ταμπλό βιβάν της παρηκμασμένης Παλαιάς Ευρώπης, η οποία αντιστέκεται σθεναρά στην πνευματική, ηθική και σεξουαλική απελευθέρωση."
https://www.filmfestival.gr/el/movie/movie/12285,"Οροσλάν","Oroslan",2019,Σλοβενία, Τσεχία,"Η είδηση του θανάτου του Οροσλάν κάνει γρήγορα τον γύρο του χωριού, προκαλώντας βαθιά θλίψη στους κατοίκους. Σύμφωνα με τις παραδοσιακές τελετουργίες του πένθους, η κοινότητα καλείται να μοιραστεί το βίωμα της απώλειας και να αποχαιρετήσει τον θανόντα, ώστε να αποκατασταθεί η εμπιστοσύνη στη φυσική ροή των πραγμάτων και οι ζωντανοί να συνεχίσουν την πορεία τους. Στην αγρυπνία που ακολουθεί, οι συγχωριανοί αφηγούνται προσωπικές ιστορίες για τη ζωή του εκλιπόντος, που συνυφαίνονται με λαϊκές δοξασίες για τους νεκρούς. Μια νατουραλιστική πραγματεία για τη ζωή και τον θάνατο, σε τρεις πράξεις."
https://www.filmfestival.gr/el/movie/movie/12286,"Βιταλίνα Βαρέλα","Vitalina Varela",2019,Πορτογαλία,"Μια λεπτοδουλεμένη σπουδή στο πένθος, στην απόγνωση, τη μοναξιά και τη μετα-αποικιοκρατική εκμετάλλευση, που αψηφά κάθε σύμβαση αφήγησης, πλοκής και χαρακτηρολογίας, χαρίζοντάς μας μια εμπειρία στοχαστική και υποβλητική. Ο Πέδρο Κόστα βυθίζεται στα ερεβώδη βάθη της αβύσσου, σε έναν τόπο φαντασμάτων τον οποίο διαφεντεύουν οι ζωντανοί-νεκροί, τα περιφερόμενα ανθρώπινα στοιχειά και οι χαμένες ψυχές που γεννήθηκαν μέσα στις σκιές. Σε μια ταινία που ζει και αναπνέει τη νύχτα, το μαύρο χρώμα είναι ενδεδυμένο με μια ιερή αποστολή –τόσο στον κόσμο των αισθήσεων όσο και σε αυτόν του πνεύματος–, θυμίζοντας τον ρόλο του λευκού στον Ντράγιερ και τον Μπρεσόν."
https://www.filmfestival.gr/el/movie/movie/12287,"Ενθύμιο","The Souvenir",2019,Ηνωμένο Βασίλειο,"Μια συνεσταλμένη φοιτήτρια κινηματογράφου ορθώνει ανάστημα όταν μπαίνει στη ζωή της ένας χαρισματικός –αν και όχι ιδιαίτερα έμπιστος– άντρας. Η παρουσία του τη βοηθά να ανεξαρτητοποιηθεί από την υπερπροστατευτική της μητέρα και τους σνομπ φίλους της, ωστόσο σταδιακά βυθίζεται σε μια τοξική σχέση γεμάτη ένταση, που την απομακρύνει από τα όνειρα και τις φιλοδοξίες της. Μια κατάδυση στην ψυχή του καλλιτέχνη και τη γυναικεία ιδιοσυγκρασία, που συνδυάζει τον διακριτικό υπαινιγμό με την αψεγάδιαστη αισθητική. Μια υποβλητική ιστορία αργοπορημένης ενηλικίωσης και επώδυνης γνωριμίας με τον έρωτα."
https://www.filmfestival.gr/el/movie/movie/12288,"Αρχιπέλαγος","Archipelago",2010,Ηνωμένο Βασίλειο,"Ένα χαμηλόφωνο πορτρέτο μιας οικογένειας που έχει βυθιστεί σε μια συναισθηματική δίνη. Ο Έντουαρντ, που βιώνει υπαρξιακή κρίση, ετοιμάζεται να αναχωρήσει για εθελοντική εκπαιδευτική εργασία στην Αφρική, όπου θα παραμείνει για ένα χρόνο. Η μητέρα και η αδελφή του αποφασίζουν να οργανώσουν μια οικογενειακή μάζωξη για να αποχαιρετήσουν (ή μήπως για να μεταπείσουν;) τον Έντουαρντ, σε ένα απομονωμένο νησάκι της Κορνουάλης. Ο αποξενωμένος πατέρας της οικογένειας δεν λέει να εμφανιστεί, δύο παράταιροι προσκεκλημένοι δίνουν το «παρών», και οι υπόγειες δυνάμεις του ανταγωνισμού και της μνησικακίας φέρνουν στην επιφάνεια τον θυμό και την ένταση που καιροφυλακτούσαν υπογείως."
https://www.filmfestival.gr/el/movie/movie/12289,"Πυγολαμπίδες","Luciérnagas",2018,Μεξικό, Ελλάδα, Δομινικανή Δημοκρατία,"Ο Ραμίν, προκειμένου να ξεφύγει από τη μοίρα που επιφυλάσσει η πατρίδα του στους ομοφυλόφιλους, ζει αιωρούμενος στο κενό της αυτοεξορίας. Όταν κρύφτηκε ως λαθρεπιβάτης σε ένα πλοίο που έφευγε από την Τουρκία, το τελευταίο μέρος όπου περίμενε να βρεθεί ήταν η Βερακρούς, στο Μεξικό, τόσο μακριά από οτιδήποτε οικείο και γνωστό. Εγκλωβισμένος σε αυτό το υποβαθμισμένο τροπικό λιμάνι, αντιλαμβάνεται σταδιακά ότι δεν έχει άλλη επιλογή παρά να απαγκιστρωθεί από το παρελθόν. Η νοσταλγία και η μελαγχολία αμβλύνονται χάρη στις νέες φιλίες και στον έρωτα, σε μια διαδικασία επαναπροσδιορισμού της ταυτότητάς του."
https://www.filmfestival.gr/el/movie/movie/12290,"Σκανδιναβική σιωπή","Skandinaavia vaikus",2019,Εσθονία, Γαλλία, Βέλγιο,"Ένα ψυχολογικό δράμα σε τρεις πράξεις – τρεις διαφορετικές οπτικές της ίδιας ιστορίας, το οποίο έχει στο επίκεντρό του μια απόπειρα αδελφικής επανασύνδεσης. Σε ένα ταξίδι αυτογνωσίας που διατρέχει το υπνωτιστικό χειμωνιάτικο τοπίο, δύο αδέλφια αναπλάθουν ένα βίαιο περιστατικό του παρελθόντος, το οποίο τους έχει κληροδοτήσει ένα ασήκωτο ψυχολογικό φορτίο. Οι πληγές τους λαχταρούν την επούλωση, οι λέξεις και τα αισθήματα πρέπει να γεμίσουν τα κενά. Η αρχοντική απάθεια του απόκοσμου τοπίου αντιπαραβάλλεται με την εγγενή αδυναμία της ανθρώπινης επικοινωνίας, σε μια καθηλωτική εξερεύνηση της –τόσο ξεχωριστής– σκανδιναβικής σιωπής."
https://www.filmfestival.gr/el/movie/movie/12291,"Δε θέλω να γίνω δυσάρεστος, αλλά πρέπει να µιλήσουµε για κάτι πολύ σοβαρό","Δε θέλω να γίνω δυσάρεστος, αλλά πρέπει να µιλήσουµε για κάτι πολύ σοβαρό",2019,Ελλάδα,"O Άρης είναι ένα πετυχημένο στέλεχος μιας μεγάλης εμπορικής εταιρείας. Η ζωή του θα αλλάξει οριστικά όταν πληροφορηθεί πως είναι φορέας ενός σεξουαλικά μεταδιδόμενου ιού, θανατηφόρου μόνο για τις γυναίκες. Η ελπίδα για τη δημιουργία ενός εμβολίου μετατίθεται πάνω του, καθώς θα πρέπει να βρει ποια από τις πρώην σχέσεις του τού μετέδωσε το αρχικό στέλεχος του ιού. Ο Άρης ξεκινάει ένα υπαρξιακό ταξίδι συναντήσεων με τις πρώην του, όπου θα έρθει αντιμέτωπος με τις συνέπειες των επιλογών του."
https://www.filmfestival.gr/el/movie/movie/12292,"Τέρατα.","Monștri.",2019,Ρουμανία,"Η Ντάνα επιστρέφει από ένα επαγγελματικό ταξίδι, αλλά αποφασίζει να μη γυρίσει σπίτι και προσφέρει χρήματα σε έναν ταξιτζή, ώστε να της κρατήσει συντροφιά τη νύχτα. Την ίδια στιγμή, ο Άρτουρ κανονίζει ένα παράνομο ερωτικό ραντεβού που καταλήγει σε σεξουαλική συνεύρεση με έναν άντρα. Το επόμενο πρωί, η Ντάνα και ο Άρτουρ θα συναντηθούν στο συζυγικό τους κρεβάτι και θα περάσουν ολόκληρη τη μέρα μαζί, ίσως για τελευταία φορά. Ένα χαμηλόφωνο δράμα σχέσεων, που ξεδιπλώνεται σε τρεις πράξεις και αποτυπώνει τη χειροπιαστή μοναξιά και την αποξένωση της εποχής μας."
https://www.filmfestival.gr/el/movie/movie/12293,"Μια νύχτα μαγική","Chambre 212",2019,Γαλλία, Λουξεμβούργο, Βέλγιο,"Η Μαρία και ο Ρίτσαρντ είναι παντρεμένοι εδώ και 20 χρόνια. Όταν οι απιστίες της πρώτης έρχονται στο φως, η σχέση τους κλονίζεται. Η Μαρία εγκαταλείπει το διαμέρισμά τους και εγκαθίσταται σε ένα δωμάτιο ξενοδοχείου ακριβώς απέναντι, με την ελπίδα να παρατηρήσει τη ζωή της εξονυχιστικά, από μια προνομιακή θέση απόστασης. Στη διάρκεια μιας παραισθησιογόνου νύχτας, ένα πλήθος επισκέπτες θα περάσουν από το δωμάτιό της, καταθέτοντας την άποψή τους για την κρίση που περνά ο γάμος της. Ανάμεσα σε αυτούς θα είναι και ο σύζυγός της σε νεότερη ηλικία, ο οποίος όμως γνωρίζει την τωρινή κατάσταση. Μια παιχνιδιάρικη και καλοκουρδισμένη φάρσα δωματίου, που εξερευνά τις έννοιες της επιθυμίας, του συμβιβασμού και της νοσταλγίας."
https://www.filmfestival.gr/el/movie/movie/12294,"Ο προδότης","Il traditore",2019,Ιταλία, Γαλλία, Βραζιλία, Γερμανία,"Στις αρχές της δεκαετίας του ’80, ένας ολοκληρωτικός πόλεμος μαίνεται μεταξύ των αφεντικών της σισιλιάνικης Μαφίας. Ο Τομάζο Μπουσέτα, στέλεχος της Μαφίας, αναζητά καταφύγιο στη Βραζιλία, καθώς το ξεκαθάρισμα λογαριασμών έχει ξεκληρίσει όλους τους συμμάχους που είχε. Μετά τη σύλληψή του από τη βραζιλιάνικη αστυνομία και την έκδοσή του στην Ιταλία, ο Μπουσέτα οδηγείται σε μια απόφαση που άλλαξε τον ρου της σύγχρονης ιταλικής ιστορίας. Κανονίζει συνάντηση με τον δικαστή Τζοβάνι Φαλκόνε και αποκηρύσσει τους όρκους πίστης προς την Κόζα Νόστρα. Είναι πλέον ένας προδότης..."
https://www.filmfestival.gr/el/movie/movie/12295,"Άνωση","Buoyancy",2019,Αυστραλία,"Στα βάθη της καμποτζιανής ενδοχώρας, ο δεκατετράχρονος Τσάκρα δουλεύει στους ορυζώνες με την οικογένειά του. Διψά για ανεξαρτησία και έρχεται σε συνεννόηση με έναν μεσάζοντα που υπόσχεται πως θα του βρει δουλειά σε ένα εργοστάσιο στην Ταϊλάνδη. Χωρίς να πει κουβέντα σε κανέναν, ταξιδεύει στην Μπανγκόκ για να βρει την τύχη του. Μετά από το εξοντωτικό ταξίδι, συνειδητοποιεί την πικρή αλήθεια. Αυτός και οι συμπατριώτες συνταξιδιώτες του είναι πλέον σκλάβοι σε μια ψαρότρατα. Η ζωή του έχει πλέον μετατραπεί σε ένα ατελείωτο μαρτύριο και ο Τσάκρα αντιλαμβάνεται πως ο δρόμος προς την ελευθερία περνά μέσα από τη βία."
https://www.filmfestival.gr/el/movie/movie/12296,"Το συναρπαστικό μου καλοκαίρι με την Τες","Mijn bijzonder rare week met Tess",2019,Ολλανδία, Γερμανία,"Στη διάρκεια μιας εβδομάδας καλοκαιρινών διακοπών με την οικογένειά του, ο Σαμ βασανίζεται από τη σκέψη ότι μια μέρα –ως ο βενιαμίν της οικογένειας– θα μείνει ολότελα μόνος, αφού όλοι οι συγγενείς του θα έχουν πεθάνει νωρίτερα από αυτόν. Για να θωρακιστεί απέναντι στο αναπόφευκτο, o Σαμ επινοεί τη δική του «εκπαίδευση αντοχής στη μοναξιά». H «εκπαίδευση» διακόπτεται όταν συναντά την Τες, ένα κορίτσι που φαίνεται να είναι ακόμη πιο αλλόκοτο από τον ίδιο. Όταν η Τες του αποκαλύψει το μυστικό της, ο Σαμ θα συνειδητοποιήσει πως το να απομακρύνεσαι από αυτούς που αγαπάς δεν σε γλιτώνει απ’ τη μοναξιά."
https://www.filmfestival.gr/el/movie/movie/12297,"Κλειστός φάκελος Χάμαρσκελντ","Cold Case Hammarskjöld",2019,Δανία, Νορβηγία, Σουηδία, Βέλγιο,"To 1961, ταξιδεύοντας προς το Κονγκό για να συμμετάσχει σε ειρηνευτικές συνομιλίες, ο Σουηδός Γενικός Γραμματέας των Ηνωμένων Εθνών Νταγκ Χάμαρσκελντ βρίσκει τραγικό θάνατο σε αεροπορικό δυστύχημα, κάτω από ανεξιχνίαστες συνθήκες. Μισό αιώνα μετά, το θέμα έρχεται ξανά στο προσκήνιο, καθώς νέα στοιχεία βλέπουν το φως της δημοσιότητας. Επιχειρώντας να διαλευκάνει μια τραγωδία-μυστήριο, το ντοκιμαντέρ καταλήγει να αποκαλύψει άλλα αθέατα εγκλήματα και ένοχα μυστικά."
https://www.filmfestival.gr/el/movie/movie/12298,"Το κελάηδημα των πουλιών","El cant dels ocells",2008,Ισπανία,"Οι Τρεις Μάγοι περιπλανώνται στην έρημο αναζητώντας το Θείο Βρέφος, παγιδευμένοι σε μια υπαρξιακή δίνη. Κατοικούν, όπως το θέτει ο Άλμπερτ Σέρα, σε μια παράδοξη «γη του πουθενά», σε μια φευγαλέα εσοχή στον ιστορικό χωροχρόνο, στην οποία δεν έχει ακόμη αποκρυσταλλωθεί το βαθύτερο νόημα του χριστιανισμού. Οι τρεις άντρες είναι απελπισμένοι και πλανεμένοι ταξιδιώτες, αλλά συγχρόνως και αυθεντικά σύμβολα πίστης και αφοσίωσης. Ο φακός του Σέρα τούς παρατηρεί από απόσταση, αποτίνοντας φόρο τιμής στο θαύμα του ανθρώπου."
https://www.filmfestival.gr/el/movie/movie/12299,"Έγκλημα στα παρασκήνια","Έγκλημα στα παρασκήνια",1960,Ελλάδα,"Μια περιβόητη για τα ερωτικά της σκάνδαλα ηθοποιός, η Ρόζα Δελλή, βρίσκεται μαχαιρωμένη στο καμαρίνι της. Την υπόθεση αναλαμβάνει ο επιθεωρητής Μπέκας (Τίτος Βανδής) που καλείται να δώσει τις εξής απαντήσεις: ποιος σκότωσε και πώς έγινε ο φόνος, αφού η πόρτα βρέθηκε κλειδωμένη από μέσα; Ένας μαγικός κόσμος όλος μυστήριο και σαγήνη αναδύεται μέσα από τις σκιές αυτού του αρχετυπικού φιλμ νουάρ –από τα καλύτερα δείγματα του είδους στην Ελλάδα–, το οποίο το 2001 προβλήθηκε στο επίσημο πρόγραμμα του Φεστιβάλ των Καννών."
https://www.filmfestival.gr/el/movie/movie/12300,"Μια του Κλέφτη...","Μια του Κλέφτη...",1960,Ελλάδα,"Μια νεαρή κοπέλα, μετά από μία παρεξήγηση, προσπαθεί να βάλει στον ίσιο δρόμο ένα νέο που τον θεωρεί κλέφτη. Τα πράγματα όμως αλλάζουν όταν ανακαλύπτει ότι δεν είναι κλέφτης, αλλά ένας από τους πιο πετυχημένους δικηγόρους της Αθήνας. Η ιστορία ενός ερωτικού ειδύλλιου ανάμεσα σε δυο νέους, που γεννιέται σ' ένα νησί του Αιγαίου και έχει αίσιο τέλος στην πρωτεύουσα. Αισθηματική κωμωδία που στηρίζεται σ' ένα παλιότερο θεατρικό έργο του σκηνοθέτη και διακρίθηκε την Πρώτη Εβδομάδα Ελληνικού Κινηματογράφου με βραβείο πρώτου ανδρικού ρόλου για την εμβληματική ερμηνεία του Δημήτρη Χορν."
https://www.filmfestival.gr/el/movie/movie/12301,"Μανταλένα","Μανταλένα",1960,Ελλάδα,"Η κόρη ενός φτωχού βαρκάρη, μετά τον θάνατο του πατέρα της, προσπαθεί να τον διαδεχθεί στο επάγγελμα και να συντηρήσει τα έξι μικρά της αδέλφια. Καλείται όμως να αντιμετωπίσει το σκληρό ανταγωνισμό ενός καλοβαλμένου καραβοκύρη, τον οποίο τελικά ερωτεύεται. Η θάλασσα της Αντιπάρου που αποτυπώνεται από τον Γουόλτερ Λάσαλι σε ασπρόμαυρο φιλμ σαν να ήταν χρυσή, ο Μάνος Χατζιδάκις που γράφει τις ομορφότερες μελωδίες του για τον κινηματογράφο και, φυσικά, η Αλίκη Βουγιουκλάκη που εδώ εκτοξεύεται με μιας στο πάνθεον του ελληνικού σινεμά είναι μερικοί μόνο λόγοι που καθιστούν τη"
https://www.filmfestival.gr/el/movie/movie/12302,"Μακεδονικός γάμος","Μακεδονικός γάμος",1960,Ελλάδα,"Γυρισμένη στο Βελβεντό Κοζάνης, η πρώτη ταινία του Τάκη Κανελλόπουλου είναι ένα ντοκιμαντέρ μικρού μήκους που περιγράφει τα ήθη και τα έθιμα που σχετίζονται με τον παραδοσιακό γάμο στη Δυτική Μακεδονία. Η ιδιαίτερη ποιητική ματιά του σκηνοθέτη μεταμορφώνει ένα δείγμα του λεγόμενου «εθνογραφικού» κινηματογράφου σε λυρικό ποίημα για τις ρίζες των ανθρώπων σε έναν προαιώνιο, αλλά ήδη χαμένο κόσμο. Η ταινία απέσπασε το πρώτο βραβείο ταινίας μικρού μήκους στην Πρώτη Εβδομάδα Ελληνικού Κινηματογράφου, καθώς και το Α΄ Βραβείο στο Φεστιβάλ Βελιγραδίου της επόμενης χρονιάς."
https://www.filmfestival.gr/el/movie/movie/12303,"Υπόθεση Μακαβέγιεφ ή Δίκη σε μια κινηματογραφική αίθουσα","Slucaj Makavejev ili Proces u bioskopskoj sali",2019,Σερβία,"Ένα ντοκιμαντέρ που διερευνά τη θέση που επιφύλασσε η πρώην σοσιαλιστική Γιουγκοσλαβία στους καλλιτέχνες-κινηματογραφιστές. Πιο συγκεκριμένα, το ντοκιμαντέρ επικεντρώνεται στην πολιτική συγκυρία και την περιρρέουσα ατμόσφαιρα που επικράτησε στη γιουγκοσλαβική κοινωνία της εποχής, που οδήγησαν –προφανώς με την ενορχήστρωση του γιουγκοσλαβικού Κομμουνιστικού Κόμματος– στην απαγόρευση της ταινίας του Μακαβέγιεφ"
https://www.filmfestival.gr/el/movie/movie/12304,"Μελτέμ","Meltem",2019,Γαλλία, Ελλάδα,"Ένα χρόνο μετά τον θάνατο της μητέρας της, η Έλενα, νεαρή Γαλλίδα ελληνικής καταγωγής, επιστρέφει στη Λέσβο με τον Νασίμ και τον Σεκού, δυο φίλους της από τα παρισινά προάστια. Το πρόγραμμα των διακοπών ανατρέπεται όταν συναντούν τον Ελιάς, ένα νεαρό Σύρο πρόσφυγα που έφτασε πριν λίγο καιρό στο νησί..."
https://www.filmfestival.gr/el/movie/movie/12305,"Αύριο περνάω απέναντι","Demain, je traverse",2019,Ελλάδα, Γαλλία, Λουξεμβούργο, Ολλανδία,"Πρόκειται για τη συνάντηση μεταξύ δύο ευαίσθητων και εύθραυστων ανθρώπων σε μια δύσκολη καμπή της ζωής τους. Της Μαρίας, μιας Ελληνίδας αστυνομικού που παίρνει μετάθεση για τη Λέσβο, και ενός Σύριου πρόσφυγα που καταφθάνει εκεί. Η σχέση τους θα είναι μικρή, αλλά έντονη, και θα αλλάξει τον τρόπο που βλέπουν τον κόσμο."
https://www.filmfestival.gr/el/movie/movie/12306,"Cosmic Candy","Cosmic Candy",2019,Ελλάδα,"Η Άννα, μια μοναχική και ιδιόρρυθμη ταμίας σουπερμάρκετ, αναγκάζεται να πάρει υπό την προστασία της το δεκάχρονο κορίτσι του διπλανού διαμερίσματος, ύστερα από την μυστηριώδη εξαφάνιση του πατέρα του. Την ίδια στιγμή διαπραγματεύεται την πιθανή της απόλυση και ένα ρομαντικό ειδύλλιο για πρώτη φορά στη ζωή της. Και όλα αυτά υπό την επήρεια υπερβολικής ποσότητας Κόσμικ Κάντι, της καραμέλας που σκάει στο στόμα."
https://www.filmfestival.gr/el/movie/movie/12307,"Μπαμπάς","Pappa",2018,Νορβηγία,"Στιβαρός σαν κινηματογραφικός ήρωας, ντυμένος με κοστούμι και γραβάτα, ο μπαμπάς εμφανίζεται ένα βράδυ στο παράθυρο, από το πουθενά, φέρνοντας ένα δώρο για τον γιο του. Ο μπαμπάς είναι δυνατός και γενναίος. Ελευθερώνει ζώα σε αιχμαλωσία, θριαμβεύει σε κούρσες με το αμάξι του που τρέχει σαν αστραπή και βουτά στα απύθμενα και τρομακτικά βάθη του ωκεανού. Ο μπαμπάς είναι μάγος. Μπορεί να εμφανίζεται και να εξαφανίζεται σε μια στιγμή, έτσι απλά. Ένα τρυφερό και γλυκό παραμύθι για την απουσία του πατέρα, που παρηγορεί την παιδική ψυχή."
https://www.filmfestival.gr/el/movie/movie/12308,"Κατ Λέικ Σίτι","Cat Lake City",2019,Γερμανία,"Ετοιμαστείτε να γνωρίσετε τον Πέρσι, έναν αξιαγάπητο γάτο που ανυπομονεί για την ξεκούραση και την ξεγνοιασιά που τόσο αξίζει. Προορισμός του η"
https://www.filmfestival.gr/el/movie/movie/12309,"Στον τροπικό των φαντασμάτων","Ghost Tropic",2019,Βέλγιο,"Λίγο πριν συμπληρώσει τα 60 της χρόνια, η αραβικής καταγωγής Χαντίγια εργάζεται ως καθαρίστρια στις Βρυξέλλες. Ένα βράδυ, επιστρέφοντας σπίτι από τη δουλειά, παίρνει το τρένο, αλλά αποκοιμιέται στη διαδρομή. Θα ξυπνήσει στο τέρμα, στην «άλλη άκρη της πόλης» – μόνη της επιλογή είναι να επιστρέψει με τα πόδια, βαδίζοντας στο άγνωστο, μες στο σκοτάδι. Διασχίζοντας την παγωμένη πόλη, η Χαντίγια διασταυρώνεται με πρόσωπα-ψηφίδες ενός πολύχρωμου αστικού μωσαϊκού, σε μια ιστορία όπου κυριαρχεί η ελπίδα για ένα μέλλον με περισσότερη εμπιστοσύνη και λιγότερο φόβο απέναντι στο διαφορετικό. Ως γνωστόν, είναι το ταξίδι που μετράει και όχι ο προορισμός."
https://www.filmfestival.gr/el/movie/movie/12310,"Κι εγένετο φως","Let There Be Light",2019,Σλοβακία, Τσεχία,"Ο Μίλαν επιστρέφει από τη Γερμανία, όπου εργάζεται ως οικοδόμος, στην οικογένεια του, στη Σλοβακία, για τα Χριστούγεννα. Αντί για γιορτινή ατμόσφαιρα όμως, αντικρίζει ένα χωριό βυθισμένο στο πένθος και τη θλίψη. Ένα νεαρό αγόρι, μέλος μιας παραστρατιωτικής εθνικιστικής οργάνωσης, έχει αυτοκτονήσει. Πεπεισμένος ότι ο γιος του, που ανήκει στην ίδια οργάνωση, λέει τη μισή αλήθεια, o Mίλαν σύντομα ανακαλύπτει ότι έχει στηθεί ένας ολόκληρος μηχανισμός συγκάλυψης από τις τοπικές αρχές και την ντόπια κοινωνία. Μια ταινία για το διαιωνιζόμενο μίσος που κληροδοτείται από γενιά σε γενιά, η οποία απευθύνει μία οδυνηρή υπενθύμιση: ο φασισμός θριαμβεύει μόνο χάρη στη δική μας αδιαφορία."
https://www.filmfestival.gr/el/movie/movie/12311,"Κρίσα","Krisha",2015,ΗΠΑ,"Όταν η Κρίσα εμφανίζεται την Ημέρα των Ευχαριστιών στο σπίτι της αδερφής της στο Τέξας, η οικογένεια την υποδέχεται με ζεστασιά, αλλά και καχυποψία. Ενόσω η Κρίσα καταπιάνεται με την προετοιμασία της γαλοπούλας, προσπαθώντας να αναπληρώσει για τον χαμένο χρόνο, ένα αίσθημα ανησυχίας διαποτίζει την ατμόσφαιρα. Η ένταση κορυφώνεται, καθώς η προσπάθεια της Κρίσα να μονοιάσει με τους δικούς της πέφτει στο κενό, φέρνοντας στο προσκήνιο μυστικά και βαθιά ριζωμένες πικρίες που βυθίζουν τα πρόσωπα σε μια συναισθηματικά φορτισμένη αποτίμηση του οικογενειακού δεσμού."
https://www.filmfestival.gr/el/movie/movie/12312,"Απεταξάμην","Hors Satan",2011,Γαλλία,"Ένας μυστηριώδης και λιγομίλητος ερημίτης, που επικοινωνεί πνευματικά με το θαλασσινό τοπίο, τους αμμόλοφους και τα ηλιοβασιλέματα του Πα-ντε-Καλαί, έχει αποκτήσει φήμη σαμάνου στην περιοχή. Ενσαρκώνοντας το πνεύμα του τόπου, πέρα από το καλό και το κακό, εκτελεί το ιερό του καθήκον: τιμωρεί τους φαύλους, ξορκίζει τους δαίμονες, προσφέρει λύτρωση μέσα από τη σεξουαλική πράξη, επαναφέρει ένα αθώο θύμα στη ζωή. Μια καθηλωτική παραβολή που εμβαθύνει στη συνύπαρξη του θεϊκού και του διαβολικού στοιχείου στην ψυχή του ανθρώπου."
https://www.filmfestival.gr/el/movie/movie/12313,"Ποιος άρπαξε τον Τζόνι;","Who Took Johnny",2014,ΗΠΑ,"Στις 5 Σεπτεμβρίου 1982, ο δωδεκάχρονος Τζόνι Γκος εξαφανίστηκε μυστηριωδώς στοΓουέστ Ντε Μόιν, στην πολιτεία της Άιοβα. Η ταινία επικεντρώνεται στη σπαρακτική ιστορία της μητέρας που δεν έχει πάψει να αναζητά την αλήθεια για τη μοίρα του παιδιού της. Στην πορεία, περίεργες ενδείξεις, αντιφατικές αποκαλύψεις και η συνάντηση με ένα πρόσωπο που ισχυρίζεται πως βοήθησε στην απαγωγή του Τζόνι, συμπληρώνουν τις μηχανορραφίες και τις θεωρίες συνομωσίας που έρχονται στο φως. Ένα ξεχωριστό ντοκιμαντέρ που συνομιλεί με αυτόπτες μάρτυρες, συλλέγει στοιχεία που σοκάρουν και ανασύρει απωθημένα συναισθήματα, σε ένα οδοιπορικό 30 ετών από την πιο συνταρακτική υπόθεση εξαφάνισης στην ιστορία των ΗΠΑ."
https://www.filmfestival.gr/el/movie/movie/12314,"Tickled","Tickled",2016,Νέα Ζηλανδία,"Σερφάροντας στο Διαδίκτυο, ο Νεοζηλανδός ρεπόρτερ Ντέιβιντ Φέριερ καταλήγει να παρακολουθεί βίντεο από έναν αλλόκοτο «διαγωνισμό αντοχής στο γαργαλητό», στο οποίο νεαροί –δεμένοι χειροπόδαρα– πληρώνονται για να τους γαργαλούν. Όταν επικοινωνεί με την εταιρεία παραγωγής, αντί για απαντήσεις δέχεται προσβολές για τις σεξουαλικές του προτιμήσεις καθώς και απειλές για νομικές κυρώσεις σε περίπτωση που συνεχίσει να σκαλίζει το θέμα. Προφανώς και θα κάνει του κεφαλιού του, ξεσκεπάζοντας εντέλει ένα σκοτεινό κύκλωμα που εκβιάζει και συκοφαντεί τα θύματά του. Οπλισμένος με θάρρος και χιούμορ, ο Φέριερ είναι αποφασισμένος να βρει την άκρη του νήματος σε αυτή την απίθανη ιστορία."
https://www.filmfestival.gr/el/movie/movie/12315,"Οι παράξενοι","The Strange Ones",2017,ΗΠΑ,"Ένα βραδυφλεγές θρίλερ που ακολουθεί ένα αγόρι στην περιπλάνησή του στο απόμερο και ερημωμένο αμερικανικό τοπίο, συντροφιά με τον αδερφό του, ο οποίος παρουσιάζεται ως προστάτης του. Πλάι στο ισχνό μικρόσωμο αγόρι που δείχνει μια ευγενική και ευάλωτη ψυχή, ο αδερφός φαντάζει το ακριβώς αντίθετο: ρωμαλέος και άξεστος. Καθώς μια σειρά αποτρόπαιων γεγονότων μαρτυρά το παρελθόν των δύο αδερφών, η σκληρή και ανομολόγητη αλήθεια έρχεται σταδιακά στο προσκήνιο. Ένα ελεγειακό δράμα, στο οποίο όσο περισσότερα αποκαλύπτονται τόσο πιο παγιδευμένοι νιώθουμε."
https://www.filmfestival.gr/el/movie/movie/12316,"Ανεμοδαρμένος λόφος","Boom!",1968,Ηνωμένο Βασίλειο,"Μια εξεζητημένη μεταφορά του θεατρικού"
https://www.filmfestival.gr/el/movie/movie/12317,"Μαμά και μπαμπάς","Mom and Dad",2017,ΗΠΑ, Ηνωμένο Βασίλειο,"Αρχικά, παίρνουμε μια γεύση από μια φαινομενικά συνηθισμένη μέρα στη γεμάτη εντάσεις κανονικότητα μιας μεσοαστικής οικογένειας στα προάστια. Καθώς ο καθένας παίρνει τον δρόμο του για τη δουλειά, το σχολείο, το γυμναστήριο κλπ., όλα δείχνουν πως κάτι ασύλληπτα παράξενο έχει συμβεί. Μια ανεξήγητη μανία έχει καταλάβει ξαφνικά τους γονείς και τους ωθεί να δολοφονήσουν τα ίδια τους τα παιδιά. Μια κατάμαυρη και αιματοβαμμένη κωμωδία τρόμου, που αμφισβητεί τον θεμέλιο λίθο της κοινωνίας μας. Παιδιά, από εδώ και στο εξής, μην θεωρείτε τίποτα δεδομένο. Ούτε καν την αγάπη των γονιών σας!"
https://www.filmfestival.gr/el/movie/movie/12318,"Καμία συγγένεια","Unrelated",2007,Ηνωμένο Βασίλειο,"Ενώ ο γάμος της βρίσκεται σε κρίση, η σαραντάχρονη Άννα περνά τις καλοκαιρινές διακοπές με τη φίλη της Βερένα και τον νέο της σύζυγο Τζορτζ, στη βίλα τους στην Τοσκάνη. Καταλήγει όμως να περνά τον περισσότερο χρόνο με τα παιδιά του ζευγαριού και τον ξάδελφό τους, με τον οποίο αναπτύσσει έντονο φλερτ. Μετά από μια ερωτική απόρριψη, η Άννα θα αποκαλύψει τα μυστικά των νεαρών της φίλων στους μεγαλύτερους, πυροδοτώντας έναν θυελλώδη καυγά ανάμεσα στον Τζορτζ και τον γιο του. Παρατηρώντας την οικογενειακή ζωή από απόσταση, η Άννα θα αναθεωρήσει, με αυτοκριτική διάθεση, ολόκληρη τη ζωή της."
https://www.filmfestival.gr/el/movie/movie/12319,"Έκθεση","Exhibition",2013,Ηνωμένο Βασίλειο,"Δύο παντρεμένοι καλλιτέχνες, η Ντ. και ο Χ., ζουν σε ένα πανέμορφο μοντέρνο σπίτι στην κοσμοπολίτικη και σικ περιοχή του Τσέλσι, στο Λονδίνο. Σχεδιασμένο επίσης από έναν καλλιτέχνη, το σπίτι τους (η τρίτη κορυφή στο τρίγωνο χαρακτήρων της ταινίας) λειτουργεί συγχρόνως ως λαβύρινθος, καταφύγιο, φυλακή, ψυχολογικό πεδίο μάχης, λίκνο έμπνευσης και οχύρωμα απέναντι στον εξωτερικό κόσμο και τις εσωτερικές αμφιβολίες. Όταν η Ντ. και ο Χ. αποφασίζουν να βάλουν πωλητήριο στο σπίτι, βιώνουν την οδυνηρή διαδικασία να αποχαιρετήσουν τις στιγμές που μοιράστηκαν κάτω από την κοινή τους στέγη."
https://www.filmfestival.gr/el/movie/movie/12320,"Το πράσινο νέφος","The Green Fog",2017,ΗΠΑ, Καναδάς,"Απαντώντας σε μια πρόσκληση-καλλιτεχνική ανάθεση του Φεστιβάλ Κινηματογράφου του Σαν Φρανσίσκο, ένας από τους πιο ευφάνταστους σύγχρονους δημιουργούς συντάσσει μια ερωτική επιστολή σ’ αυτή την εμβληματική πόλη της Δυτικής Ακτής, δίνοντας τη δική του εκδοχή του κλασικού αριστουργήματος του Άλφρεντ Χίτσκοκ"
https://www.filmfestival.gr/el/movie/movie/12321,"Μια αμερικανική ληστεία","American Animals",2018,ΗΠΑ, Ηνωμένο Βασίλειο,"Η απίστευτη κι όμως αληθινή ιστορία τεσσάρων νεαρών ανδρών που αποπειράθηκαν να εκτελέσουν μία από τις πιο παράτολμες ληστείες έργων τέχνης στην αμερικάνικη ιστορία. Οι τέσσερις ερασιτέχνες ληστές δεν ορμώνται από κάποιο συμπαγές υλιστικό κίνητρο ούτε παρασύρονται από οποιαδήποτε επαναστατική διάθεση. Αντιθέτως, προσπαθούν να καρυκεύσουν την ανιαρή και προβλέψιμη ζωή τους με μια τεχνητή ένεση αδρεναλίνης. Ένα ενθουσιώδες μείγμα μυθοπλασίας και ντοκιμαντέρ που θολώνει τα όρια μεταξύ πραγματικότητας και φαντασίας, πιστοποιώντας ότι, ορισμένες φορές, η αλήθεια δεν είναι τίποτα άλλο από μια ψευδαίσθηση, από μια απλή φενάκη του μυαλού."
https://www.filmfestival.gr/el/movie/movie/12322,"Εγώ, η Όλγα","Já, Olga Hepnarová",2016,Τσεχία, Πολωνία, Σλοβακία, Γαλλία,"Το 1973, η νεαρή Όλγκα Χεπνάροβα μπήκε σε ένα φορτηγό και επιτάχυνε εν ψυχρώ προς το πλήθος, σε έναν δρόμο στην καρδιά της Πράγας. Δώδεκα τραυματίστηκαν και οκτώ σκοτώθηκαν επιτόπου. Αφού συνελήφθη, αρνήθηκε να λάβει υπεράσπιση και ζήτησε να καταδικαστεί σε θάνατο – ήταν η τελευταία γυναίκα που εκτελέστηκε στην πρώην Τσεχοσλοβακία. Μια φορμαλιστική καταβύθιση στον σκοτεινό λαβύρινθο μιας βασανισμένης ψυχής, που γνώρισε από νωρίς το μίσος, τη βία και την περιφρόνηση των άλλων. Μια ψυχρή, υπνωτιστική περιπλάνηση στη θλίψη και την παράνοια, επενδυμένη με μια αύρα μελαγχολίας, γεωμετρικές συνθέσεις και δωρική ασπρόμαυρη φωτογραφία."
https://www.filmfestival.gr/el/movie/movie/12323,"Μολύβι Mαχαίρι Σκυτάλη","Pencil Knife Baton",2019,Ελλάδα, Γερμανία, Γαλλία,"Μια μαύρη κβαντική κωμωδία. Τέσσερις συγκάτοικοι στο Βερολίνο αναζητούν νόημα και ταυτότητα. Ξεχασμένοι άρρωστοι θεοί, σε ένα σχεδόν παράλληλο σύμπαν, προσπαθούν να πολεμήσουν την αδικία. Μπορούν οι άνθρωποι να συμπορευτούν με τα τραυματισμένα ιδανικά τους; Μπορεί η αναζήτηση της προσωπικής αλήθειας να συμβαδίσει με την κοινωνική δικαιοσύνη; Η αλληλεγγύη και το χιούμορ είναι ίσως η μόνη σκυτάλη μεταξύ των δύο κόσμων."
https://www.filmfestival.gr/el/movie/movie/12324,"Το θολάμι","Το θολάμι",2019,Ελλάδα,"Αθήνα. Η τελευταία μέρα ενός μέλους μιας παράνομης τρομοκρατικής οργάνωσης. Η Δέσποινα πυροβολεί, σκοτώνει, περιδιαβαίνει στην πόλη, πασχίζει να βρει βοήθεια, αποτυγχάνει σε κάθε της προσπάθεια, την πυροβολούν, πεθαίνει στο διαμέρισμά της. Μέσα από την ταραγμένη διαδρομή της κεντρικής ηρωίδας διαγράφεται ένα πορτρέτο της Αθήνας."
https://www.filmfestival.gr/el/movie/movie/12325,"Αμπού Λεϊλά","Abou Leila",2019,Αλγερία, Γαλλία, Κατάρ,"Αλγερία, 1994, στη δίνη του εμφυλίου πολέμου. Ένα δράμα περιπλάνησης που ακολουθεί δύο καρδιακούς φίλους καθώς αναζητούν τον διαβόητο τρομοκράτη Αμπού Λεϊλά στην έρημο της Σαχάρα, ερχόμενοι σταδιακά αντιμέτωποι με την ψυχική κατάρρευση και την εξάντληση. Η πραγματικότητα και η φαντασία διαπλέκονται στο ταξίδι των δύο φίλων, το οποίο αποκτά μεταφορική και συναισθηματική χροιά, ως μια αποτύπωση της εύθραυστης ψυχοσύνθεσης δύο ανδρών που ζουν σε ένα καθεστώς συνεχούς απειλής, υποβόσκουσας παράνοιας και χειροπιαστού τρόμου. Ένα γουέστερν του παραλόγου, γεμάτο εντυπωσιακούς συμβολισμούς και σουρεαλιστικές πινελιές, που αναλογίζεται τη διαβρωτική δύναμη του πολέμου."
https://www.filmfestival.gr/el/movie/movie/12326,"Να ζεις για να τραγουδάς","Huo zhe chang zhe",2019,Κίνα, Γαλλία,"Η Ζάο Λι είναι επικεφαλής σε έναν μικρό θίασο όπερας στην επαρχία του Σιτσουάν, μια ετερόκλητη ομάδα καλλιτεχνών στη δύση της σταδιοδρομίας τους. Τα κοινά τους βιώματα είναι τόσο πολλά και έντονα που έχουν αναπτύξει μια συντροφικότητα που προσομοιάζει σε οικογένεια. Ο θίασος δίνει παραστάσεις σε ένα ετοιμόρροπο θέατρο, με τους ίδιους και τους ίδιους θεατές, που θαρρείς έχουν ξεμείνει εκεί. Ακόμη κι αυτό το ταπεινό σπίτι, όμως, μετράει μέρες: η «ανάπτυξη» καταφθάνει με άγριες διαθέσεις και η κατεδάφιση του κτιρίου είναι θέμα χρόνου. Καθώς η Ζάο παλεύει να βρει λύση, πολλά από τα μέλη του θιάσου σκέφτονται ήδη την επόμενη ημέρα..."
https://www.filmfestival.gr/el/movie/movie/12327,"Θα ’ρθει η φωτιά","O que arde",2019,Ισπανία, Γαλλία, Λουξεμβούργο,"Όταν ο Αμαδόρ βγαίνει από τη φυλακή, έχοντας εκτίσει ποινή για εμπρησμό, κανείς δεν είναι εκεί για να τον προϋπαντήσει. Θα επιστρέψει στο πατρικό του, σε ένα μικρό χωριό στα βουνά της Γαλικίας, όπου η καθημερινή ζωή με την ηλικιωμένη μητέρα του είναι γεμάτη δυσκολίες και στερήσεις. Όπως υπονοείται, η φωτιά θα έρθει, σαν σκοτεινή αυτοεκπληρούμενη προφητεία, για να πυροδοτήσει την αναπόδραστη τραγωδία. Συνθέτοντας ένα υπνωτιστικό ρέκβιεμ για έναν τρόπο ζωής που φθίνει και χάνεται, ο φακός του Λάσε βρίσκει τρόπο να ξετρυπώσει την ομορφιά μέσα στη σκληρότητα."
https://www.filmfestival.gr/el/movie/movie/12328,"Ξέπλυμα χρήματος","Así habló el cambista",2019,Ουρουγουάη, Αργεντινή, Γερμανία,"Μοντεβιδέο, 1975. Μια «Γη της Επαγγελίας» για κάθε είδους απατεώνες και αποβράσματα, καθώς η στρατιωτική δικτατορία έχει μετατρέψει την Ουρουγουάη στο μεγαλύτερο πλυντήριο βρόμικου χρήματος στη Νότια Αμερική. Ο εκκεντρικός Ουμπέρτο, που ρίχνεται με μανία στη σκιώδη εργασία της αγοράς και πώλησης ξένου νομίσματος, σύντομα κυριεύεται από την αχόρταγη φιλοδοξία του και καταλήγει να ποδοπατά όποιον και ό,τι βρεθεί στο διάβα του. Ο Ουμπέρτο είναι πλέον αντιμέτωπος με μια άνευ προηγουμένου πρόκληση: να ξεπλύνει το μεγαλύτερο ποσό χρημάτων που έχει περάσει από τα χέρια του. Μια σαρκαστική μαύρη κωμωδία, που εξερευνά μια σκοτεινή ιστορική περίοδο της Νότιας Αμερικής."
https://www.filmfestival.gr/el/movie/movie/12329,"Η νεαρή Ζουλιέτ","Jeune Juliette",2019,Καναδάς,"Η δεκατετράχρονη Ζουλιέτ ζει με τον χωρισμένο πατέρα της και τον μεγαλύτερο αδερφό της σε ένα προάστιο του Κεμπέκ. Είναι έξυπνη, γεμάτη ζωντάνια και δεν φοβάται να ορθώσει ανάστημα, παρότι γίνεται συχνά αντικείμενο χλευασμού για το βάρος της. Η Ζουλιέτ είναι αποφασισμένη να ανοίξει τα φτερά της μακριά από τον μουντό και χλιαρό περίγυρό της, αλλά συγχρόνως αφήνεται να παρασυρθεί από όνειρα που αδυνατεί να υλοποιήσει. Θα την συντροφεύσουμε σε ένα ταξίδι ενηλικίωσης, που ξεδιπλώνεται στις ξέφρενες τελευταίες μέρες του σχολείου, ακριβώς πριν τις καλοκαιρινές διακοπές. Ένα κυνικό, εντούτοις αδιαπραγμάτευτα τρυφερό, οδοιπορικό στα κακοτράχαλα μονοπάτια της εφηβείας."
https://www.filmfestival.gr/el/movie/movie/12330,"Η φωλιά","Il nido",2019,Ιταλία,"Ο Σαμουέλ, ένα εντεκάχρονο αγόρι καθηλωμένο σε αναπηρική καρέκλα, μοιάζει να είναι όμηρος στο ίδιο του το σπίτι. Βρίσκεται στο έλεος της τυραννικής του μητέρας, η οποία έχει κατασκευάσει ένα καταφύγιο που φέρνει σε φυλακή, προκειμένου να τον προστατέψει πάση θυσία από τους κινδύνους του έξω κόσμου. Οι δυο τους κατοικούν σε μια έπαυλη, η οποία θαρρείς έχει ξεπηδήσει από τις σελίδες του Έντγκαρ Άλαν Πόε, καθώς αποπνέει μια ατμόσφαιρα αιωρούμενου τρόμου. Η άφιξη, όμως, μιας νεαρής υπηρέτριας θα αλλάξει τους συσχετισμούς και θα φέρει στο φως πολλά σκοτεινά και θαμμένα μυστικά του παρελθόντος."
https://www.filmfestival.gr/el/movie/movie/12331,"Καμηλοπάρδαλη","Giraffe",2019,Γερμανία, Δανία,"Ένα υπό κατασκευή τούνελ, που συνδέει το νησί Λόλαντ της Δανίας με τη Γερμανία, θα αλλάξει άρδην το τοπίο μιας αγροτικής κοινότητας. Η Ντάρα είναι μια εθνολόγος που επιστρέφει στον τόπο της για να καταγράψει έναν τρόπο ζωής που χάνεται. Ο Λούσεκ είναι ένας Πολωνός εργάτης που κατέφθασε στη Σκανδιναβία γεμάτος όνειρα, αλλά γρήγορα προσγειώθηκε στην πραγματικότητα. Η Κάτε, μια εργαζόμενη σε φέριμποτ, πλάθει με τη φαντασία της ολόκληρη τη ζωή κάθε επιβάτη που περνά φευγαλέα από τα μάτια της. Μια ταινία που εντρυφεί στους άρρηκτους δεσμούς ανάμεσα στους ανθρώπους και τους τόπους, υμνώντας την απροσμέτρητη ομορφιά που κρύβει μέσα της κάθε ανθρώπινη ιστορία."
https://www.filmfestival.gr/el/movie/movie/12332,"Εξορία","Εξορία",2019,Ελλάδα,"Ο Άρης, ένας απελπισμένος Έλληνας, προσπαθεί να φύγει από τη χώρα χρησιμοποιώντας μια βάρκα. Αφού διασώζεται από βέβαιο πνιγμό, από άντρες της Aκτοφυλακής, επιστρέφει στη χώρα του όπου αγωνίζεται να επιβιώσει ανορθόδοξα. Βιώνει όλες τις «αμαρτίες» και τις ακρότητες ενός ανθρώπου που βρίσκεται εκτός συστήματος. Κλέβει, γίνεται σκλάβος και σκοτώνει. Είναι άραγε αυτή η ιστορία ενός σύγχρονου Οδυσσέα ή ο εφιάλτης ενός συνηθισμένου ανθρώπου;"
https://www.filmfestival.gr/el/movie/movie/12333,"Το καλοκαίρι του Άνταμ","Adam",2019,ΗΠΑ,"Ο Άνταμ, ένας ερωτικά άβγαλτος έφηβος, επισκέπτεται την αδερφή του για το καλοκαίρι, η οποία απολαμβάνει τη ζωή στην καρδιά της λεσβιακής νεοϋορκέζικης κοινότητας. Ένας πρωτόγνωρος κόσμος, χωρίς προκαθορισμένες ταυτότητες και σεξουαλικά στερεότυπα, φανερώνεται στον έκθαμβο Άνταμ, ο οποίος γίνεται ξάφνου μόνιμος θαμώνας σε γκέι μπαρ και εκδηλώσεις για τα ΛΟΑΤΚΙ δικαιώματα, πασχίζοντας να επεξεργαστεί τα νέα ερεθίσματα. Όταν ερωτευτεί κεραυνοβόλα τη γοητευτική Γκλεν, εκείνη θα υποθέσει ενστικτωδώς πως πρόκειται για τρανς άνδρα: ο Άνταμ, αμήχανος και ερωτοχτυπημένος, θα ενσαρκώσει στωικά τον νέο του ρόλο. Μια ανορθόδοξη, χαμηλόφωνη και ντελικάτη κωμικοτραγωδία παρεξηγήσεων, που διαβαίνει τον δύσβατο δρόμο προς την αυτογνωσία."
https://www.filmfestival.gr/el/movie/movie/12334,"Φωτογραφία με τη Γιούκι","A Picture with Yuki",2019,Βουλγαρία,"Ο Γκιόργκι από τη Βουλγαρία και η Γιούκι από την Ιαπωνία, ένα παντρεμένο ζευγάρι που ζει στον Καναδά, έχουν ταξιδέψει στη Σόφια όπου η Γιούκι προσπαθεί να μείνει έγκυος μέσω τεχνητής γονιμοποίησης. Όταν ο γιατρός συστήνει ξεκούραση, οι δυο τους αποφασίζουν να περάσουν ορισμένες μέρες στην εξοχή. Οι ανέμελες στιγμές τους, σε ένα ειδυλλιακό σκηνικό, θα γκρεμιστούν βίαια όταν ένα τραγικό περιστατικό τους βυθίσει σε ένα εφιαλτικό κόσμο βασανιστικών αμφιβολιών. Μια ταινία που μανουβράρει επιδέξια στα θολά νερά της ενοχής και της ανάληψης ευθύνης, τοποθετώντας τους πρωταγωνιστές της στον πυρήνα ενός επώδυνου ηθικού διλήμματος."
https://www.filmfestival.gr/el/movie/movie/12335,"Οι σφυριχτές","La Gomera",2019,Ρουμανία, Γαλλία, Γερμανία,"Ο Κρίστι, ένας διεφθαρμένος Ρουμάνος αστυνομικός που αλλάζει στρατόπεδο ανάλογα με το συμφέρον του, καταφθάνει στη Λα Γκομέρα, στα Κανάρια Νησιά, έχοντας ως αποστολή να βοηθήσει έναν μαφιόζο της περιοχής να αποδράσει από τη φυλακή. Προκειμένου να φέρει σε πέρας την αποστολή του όμως, πρέπει να μάθει στην εντέλεια τη σφυριχτή (και πάνω απ’ όλα μη αντιληπτή) γλώσσα των ντόπιων, η οποία έχει χρησιμεύσει ως μυστικός κώδικας επικοινωνίας μεταξύ κακοποιών εδώ και πολλές γενιές. Μια ραφινάτη απόδοση τιμών στα νουάρ ήθη και στα γκάνγκστερ έθιμα, καρυκευμένη με έναν απολαυστικό αέρα φάρσας και έναν ήρωα που παριστάνει τον πρωταγωνιστή ενώ προσελήφθη για κομπάρσος."
https://www.filmfestival.gr/el/movie/movie/12336,"Ο πατέρας","Bashtata",2019,Βουλγαρία, Ελλάδα,"Στη ζωή πορεύεσαι με αυτά που σου δίνονται, ως γνωστόν, αλλά τι συμβαίνει στην περίπτωση που η ζωή σε κερνάει μονάχα συσσωρευμένη πικρία; Ο Βασίλ και ο Πάβελ έχουν μια τεταμένη σχέση πατέρα-γιου, η οποία επιδεινώνεται ακόμη περισσότερο μετά την αιφνίδια απώλεια της συζύγου και μητέρας, που λειτουργούσε καταπραϋντικά. Η κατάσταση πολύ σύντομα θα διολισθήσει στον ακραιφνή παραλογισμό, καθώς μια γειτόνισσα επιμένει πως η εκλιπούσα τής τηλεφώνησε λίγο μετά τον θάνατό της. Μια κωμωδία λυτρωτικής αποφόρτισης, η οποία εξερευνά τις τρελές διαδρομές που διανύουμε προκειμένου να ξεθάψουμε τους θησαυρούς της συγχώρεσης και της συμφιλίωσης."
https://www.filmfestival.gr/el/movie/movie/12337,"Entwined","Entwined",2019,Ελλάδα, Ηνωμένο Βασίλειο,"Ο Πάνος, γιατρός, μετακομίζει σε ένα απομακρυσμένο χωριό για να κάνει το αγροτικό του. Εκεί ερωτεύεται μια ευπαθή κοπέλα, η οποία ζει απομονωμένη από τους δεισιδαίμονες συγχωριανούς της, διότι πάσχει από μια σπάνια ασθένεια. Αποφασισμένος να τη θεραπεύσει, ο γιατρός θα συνειδητοποιήσει σύντομα ότι τα πράγματα δεν είναι όπως φαίνονται, ιδιαίτερα όταν εκείνη του αποκαλύπτει το μοναδικό, παράδοξο τρόπο για να τη σώσει."
https://www.filmfestival.gr/el/movie/movie/12338,"Ο παππούς μου είναι εξωγήινος","Moj dida je pao s Marsa",2019,Κροατία, Λουξεμβούργο, Νορβηγία, Τσεχία, Σλοβακία, Σλοβενία, Βοσνία και Ερζεγοβίνη,"Πρώην Γιουγκοσλαβία, δεκαετία του ’80. Ένα κοριτσάκι παίζει «Space Invaders» σε έναν ογκωδέστατο υπολογιστή, ακούγοντας το ποπ σουξέ της εποχής, όταν ένα διαστημόπλοιο συντρίβεται στην αυλή της. Τριάντα χρόνια αργότερα, η εντεκάχρονη Ούνα, ένα αγοροκόριτσο με κλίση στη μηχανική, όπως ο εκκεντρικός αλλά αξιαγάπητος παππούς της, μένει στον ίδιο λόφο. Όταν ο παππούς πέσει θύμα εξωγήινης απαγωγής, η Ούνα θα ενώσει δυνάμεις με ένα ρομποτάκι που παράτησαν φεύγοντας οι εισβολείς, σε μια αποστολή διάσωσης-επαναπατρισμού. Μια περιπέτεια με την αύρα των ταινιών του Στίβεν Σπίλμπεργκ, που συνδυάζει καλαίσθητο CGI με γοητευτικά εφέ παλαιάς κοπής, μεταφέροντας ένα μήνυμα ελπίδας, ανθρωπιάς και ταπεινότητας."
https://www.filmfestival.gr/el/movie/movie/12339,"Μέλη της οικογένειας","Los miembros de la familia",2019,Αργεντινή,"Ο Λούκας και η Χίλντα, χωρίς να το θέλουν και πολύ, μεταβαίνουν στο παραθαλάσσιο οικογενειακό εξοχικό προκειμένου να απευθύνουν το στερνό αντίο στη μητέρα τους, που αυτοκτόνησε πρόσφατα. Στην περίπτωσή τους βέβαια, το τελετουργικό δεν περιλαμβάνει διασκορπισμό τέφρας αλλά ρίψη ενός προσθετικού χεριού στη θάλασσα... Το επόμενο πρωί θα ανακαλύψουν ότι είναι εγκλωβισμένοι σε αυτή τη ληθαργική πόλη στα ατλαντικά παράλια της Αργεντινής, εξαιτίας μιας απεργίας των οδηγών λεωφορείων. Στη διάρκεια αυτών των καταναγκαστικών και γεμάτων ένταση διακοπών, τα δύο αδέρφια –θαρρείς παγιδευμένα σε ένα άχρονο μεταίχμιο– είναι υποχρεωμένα να αντικρίσουν κατάματα την απώλεια που βίωσαν και να αποχαιρετήσουν οριστικά την αθωότητά τους."
https://www.filmfestival.gr/el/movie/movie/12340,"Η τελευταία εικόνα του πατέρα","Poslednja slika o ocu",2019,Σερβία, Σλοβενία, Κροατία, Ελλάδα,"Ο Ντούσαν και ο ανήλικος γιος του διασχίζουν την ανατολική Σερβία με προορισμό το Βελιγράδι. Ο Ντούσαν, που έχει διαγνωστεί με ανίατη ασθένεια σε καταληκτικό στάδιο, πασχίζει να τακτοποιήσει όλες τις εκκρεμότητες που τον βασανίζουν όσο του μένει ακόμη χρόνος, και η εύρεση ενός νέου σπιτιού για τον γιο του αποτελεί ύψιστη προτεραιότητα. Κυριευμένος από φόβο και απελπισία, αναζητά εναγωνίως την αδερφή του, με την οποία είναι αποξενωμένοι εδώ και χρόνια. Ένα τρυφερό οδοιπορικό, με αφετηρία την οδύνη και τερματικό σταθμό την παρηγοριά."
https://www.filmfestival.gr/el/movie/movie/12341,"Αντίδικος","Litigante",2019,Κολομβία, Γαλλία,"Έχοντας να διαχειριστεί τον καλπάζοντα καρκίνο της μητέρας της, την ανατροφή ενός ανήλικου παιδιού χωρίς την πατρική αρωγή, αλλά και τις κατηγορίες διαφθοράς εναντίον της στη δουλειά της, η Σίλβια βρίσκεται στο χείλος της απόγνωσης, αν όχι και του νευρικού κλονισμού. Ένα νατουραλιστικό μελόδραμα με αιχμηρούς διαλόγους και ανάλαφρη κινηματογράφηση, που αιχμαλωτίζει την αβίαστη ροή της ζωής. Ένα τρυφερό πορτρέτο μιας γενναίας γυναίκας που δίνει αγώνα να κρατηθεί στην επιφάνεια, όταν όλα γύρω της μοιάζουν με βαρίδια. Μια χαμηλόφωνη σονάτα που δεν καταφεύγει σε συναισθηματικά ξεσπάσματα, αλλά βρίσκει την κορύφωσή της στα καλοκουρδισμένα ενσταντανέ αξιοπρέπειας και αυτογνωσίας."
https://www.filmfestival.gr/el/movie/movie/12342,"Σανδάλια","Opinci",2019,Ρουμανία,"Ένας χήρος πατέρας αφηγείται στη μοναχοκόρη του ένα περιπετειώδες παραμύθι επικών διαστάσεων, με σκοπό να της μεταδώσει τις αξίες της τόλμης και της αποφασιστικότητας, τις οποίες δεν πρέπει να λησμονούμε ακόμη κι όταν τα εμπόδια μοιάζουν με βουνό. Για σταθείτε όμως, είναι στ’ αλήθεια παραμύθι αυτό που διηγείται; Η εξωφρενική αληθινή ιστορία του Ρουμάνου Νταν Ντιμίτρου, ο οποίος έκανε τον γύρο του κόσμου σαν άλλος Φιλέας Φογκ (σε ένα ταξίδι δεκατριών ετών που κόστισε τη ζωή και στους τρεις συνοδοιπόρους του), μεταμορφώνεται σε ένα λεπτοδουλεμένο animation που διδάσκει την αυταπάρνηση και το θάρρος απέναντι στην απώλεια."
https://www.filmfestival.gr/el/movie/movie/12344,"Πανικούπολη – Το ετήσιο πανηγύρι","La Foire agricole",2019,Γαλλία, Βέλγιο,"To Άλογο έχει γενέθλια, και οι φίλοι του, ο Καουμπόι και ο Ινδιάνος, του έχουν ετοιμάσει το τέλειο δώρο-έκπληξη. Δυστυχώς, το σχέδιό τους γυρίζει μπούμερανγκ και καταλήγει στην απόλυτη καταστροφή. Βλέπετε, μπερδεύτηκαν λιγάκι και, αντί για πενήντα τούβλα παρήγγειλαν πενήντα εκατομμύρια, με αποτέλεσμα το σπίτι του φίλου τους να γίνει θρύψαλα. Αυτό το ατυχές γεγονός πυροδοτεί μια αλυσίδα από θεοπάλαβες περιπέτειες, που βρίσκουν τους τρεις φίλους να ταξιδεύουν στο κέντρο της γης, να περιπλανιούνται στην παγωμένη τούνδρα και να ανακαλύπτουν έναν παράξενο υποβρύχιο κόσμο, όπου κατοικούν αλλοπρόσαλλα πλάσματα με μυτερά κεφάλια."
https://www.filmfestival.gr/el/movie/movie/12345,"Περσεφόνη","Persephone",2019,Ελλάδα,"Μια ελληνο-ιαπωνική σινε-οπερέτα, όπου ο μύθος της αρπαγής της Περσεφόνης ζωντανεύει μπροστά στα μάτια μιας ομάδας γυναικών από την Ιαπωνία, καθώς η άφιξη του ξένου άντρα αναστατώνει τα μέλη της οικογένειας του ξενώνα «Persephone» και τα αναγκάζει να ταυτιστούν με τη μοίρα των ηρώων του μύθου."
https://www.filmfestival.gr/el/movie/movie/12346,"@9: Στα εννιά","@9: Στα εννιά",2019,Ελλάδα,"Σύμφωνα με έναν ακόμα αστικό μύθο, ένα κορίτσι φάντασμα, ηλικίας εννέα ετών, καταλαμβάνει τα κατασχεθέντα από τις τράπεζες διαμερίσματα του κέντρου των Αθηνών και επιτίθεται με βία στους μεσίτες και τους νέους αγοραστές. Ένα νεαρό ερωτευμένο ζευγάρι, στο ξεκίνημα της κοινής του ζωής, θα προσπαθήσει να εκμεταλλευτεί το μικρό φάντασμα για δικό του όφελος."
https://www.filmfestival.gr/el/movie/movie/12347,"Δεν ακούμε τα τραγούδια","Δεν ακούμε τα τραγούδια",2019,Ελλάδα,"Ο Νίκος και η Νόρα προσκαλούν στο σπίτι τους τον Άγγελο για να περάσει τη νύχτα μαζί τους, έναντι αμοιβής. Η βραδιά περιλαμβάνει έναν πίνακα του Ντιμπιφέ, κιμονό και γουέστερν, ένα καμένο κοτόπουλο, τον Έλβις και την Ντίτριχ. Κάποτε ο Νίκος και η Νόρα ερωτεύτηκαν με την πρώτη ματιά και, όπως όλα τα ζευγάρια που ερωτεύτηκαν με την πρώτη ματιά, τώρα ζουν σχεδόν ευτυχισμένοι."
https://www.filmfestival.gr/el/movie/movie/12348,"Ριάλτο","Rialto",2019,Ιρλανδία, Ηνωμένο Βασίλειο,"Ο μεσήλικας οικογενειάρχης Κολμ βιώνει μια βαθιά υπαρξιακή κρίση. Ο πρόσφατος θάνατος του αυταρχικού πατέρα του, με τον οποίο δεν έλυσαν ποτέ τις διαφορές τους, και η απώλεια της δουλειάς του στα ναυπηγεία του Δουβλίνου τον έχουν οδηγήσει ένα βήμα πριν την ψυχική κατάρρευση. Αδυνατώντας να μοιραστεί το βάρος με την αφοσιωμένη σύζυγό του αλλά και να επικοινωνήσει με τα δυο παιδιά του, ο Κολμ βρίσκει καταφύγιο στο πρόσωπο του δεκαεννιάχρονου Τζέι, με τον οποίο θα εξερευνήσει την καταπιεσμένη του σεξουαλικότητα. Ένα χαμηλόφωνο δράμα για την προσπάθεια του σύγχρονου ανθρώπου να ισορροπήσει ανάμεσα στις ανομολόγητες επιθυμίες του και τις αβάσταχτες προσδοκίες των άλλων."
https://www.filmfestival.gr/el/movie/movie/12349,"Αυτόχειρας τουρίστας","Selvmordsturisten",2019,Δανία, Γαλλία, Νορβηγία, Σουηδία,"Ο Μαξ, ένας ερευνητής ασφαλιστικής εταιρείας, αναζητά την άκρη του νήματος σε μια παράξενη υπόθεση εξαφάνισης. H έρευνά του τον οδηγεί στο ξενοδοχείο Aurora, ένα απομονωμένο θέρετρο πολυτελείας που βοηθά τους θαμώνες του να υλοποιήσουν τις αυτοκτονικές τους φαντασιώσεις. Καθώς βυθίζεται ληθαργικά σε μια δίνη αποπροσανατολισμού και σύγχυσης, αμφισβητώντας κάθε βεβαιότητα της ζωής του, ο Μαξ αντιλαμβάνεται πως η αυτοκτονία ίσως και να είναι η μόνη δίοδος διαφυγής από αυτόν τον λαβύρινθο παράνοιας. Ένα υπαρξιακό «καμπανάκι αφύπνισης», που ηχεί σε ένα παγωμένο τοπίο απόκοσμης ομορφιάς, πυροδοτώντας τον εσωτερικό αγώνα για αξιοπρέπεια και αγάπη."
https://www.filmfestival.gr/el/movie/movie/12350,"Ηχώ","Bergmál",2019,Ισλανδία, Γαλλία,"Στις εναρκτήριες στιγμές αυτού του λεπτοδουλεμένου ψηφιδωτού, μια αγροτική κατοικία τυλίγεται στις φλόγες με φόντο την απόκοσμη ομορφιά του ισλανδικού τοπίου, θυμίζοντας τη"
https://www.filmfestival.gr/el/movie/movie/12351,"Technoboss","Technoboss",2019,Πορτογαλία, Γαλλία,"Ο Λουίς Ροβίσκου είναι ένας ηλικιωμένος διαζευγμένος άνδρας που απεχθάνεται τη βαρετή δουλειά του. Στο τελευταίο επαγγελματικό ταξίδι του, ο δρόμος τον οδηγεί στον πορτογαλικό νότο, όπου μια παλιά ερωτική φλόγα αναζωπυρώνεται, ενώ η διαχωριστική γραμμή ανάμεσα στην πραγματικότητα και τη φαντασία γίνεται ολοένα πιο δυσδιάκριτη. Εικόνες παραλόγου τον κατακλύζουν· τοπία μεταμορφώνονται σε πίνακες και άνθρωποι τραγουδούν από το πουθενά, καθρεφτίζοντας τη δική του εσωτερική αλλαγή. Ο Ροβίσκου βγαίνει από το τέλμα της μοναξιάς και της πικρίας, συνειδητοποιώντας ότι η συντροφικότητα και η δεκτικότητα μπορεί και να οδηγούν στην ευτυχία. Μια φρέσκια, δροσερή και κωμική ματιά στην ανηφόρα της τρίτης ηλικίας."
https://www.filmfestival.gr/el/movie/movie/12352,"Ανοιχτή πόρτα","Derë e hapur",2019,Αλβανία, Κόσοβο*, Ιταλία, Βόρεια Μακεδονία,"Η Ρουντίνα κουβαλά ολομόναχη στις πλάτες της ένα βουνό από ευθύνες: σπίτι, δουλειά, ηλικιωμένα πεθερικά και, κυρίως, τη φροντίδα του μικρού της γιου. Τα πράγματα δυσκολεύουν ακόμα περισσότερο όταν επιστρέφει στην Αλβανία η Έλμα, η μικρότερη αδερφή της, η οποία περιμένει παιδί εκτός γάμου. Στο ταξίδι τους στο απόμερο ορεινό χωριό όπου ζει ο παλαιών αρχών πατέρας τους, οι δύο αδερφές θα έρθουν αντιμέτωπες με τις προκαταλήψεις και τον συντηρητισμό μιας πατριαρχικής κοινωνίας. Μια σφιχτοδεμένη ταινία δρόμου για τα οικογενειακά δεσμά, η οποία μας ξεναγεί σε μια χώρα που αναζητά ταυτότητα και προοπτική στο μεταίχμιο παράδοσης και σύγχρονου κόσμου."
https://www.filmfestival.gr/el/movie/movie/12353,"Γάτα μέσα στον τοίχο","Cat in the Wall",2019,Βουλγαρία, Ηνωμένο Βασίλειο, Γαλλία,"Η Ιρίνα, μια ανύπαντρη μητέρα από τη Βουλγαρία, μένει στις εργατικές κατοικίες στα προάστια του Λονδίνου. Όπως είναι αναμενόμενο, η ζωή της είναι κάθε άλλο παρά ειδυλλιακή: οι προσπάθειες να αξιοποιήσει το πτυχίο Αρχιτεκτονικής που έφερε από την πατρίδα πέφτουν στο κενό, καθώς η δουλειά στο μπαρ και οι καθημερινοί καβγάδες με τους γείτονες την απομακρύνουν ολοένα περισσότερο από τα όνειρά της. Ώσπου, μια μέρα, κάνει την εμφάνισή της μια αδέσποτη τσαχπίνα γάτα… Ένα στιβαρό δείγμα κοινωνικού ρεαλισμού στα χνάρια της ένδοξης βρετανικής κινηματογραφικής παράδοσης, όπου ένα φαινομενικά ασήμαντο γεγονός εξελίσσεται σε αλληγορία για τη μισαλλοδοξία, την προκατάληψη, την ξενοφοβία."
https://www.filmfestival.gr/el/movie/movie/12354,"Σώμα Χριστού","Boże Ciało",2019,Πολωνία, Γαλλία,"Ο Ντάνιελ είναι τρόφιμος ενός κέντρου κράτησης ανηλίκων, όπου περνά τις μέρες του στοιχειωμένος από το παρελθόν του. Όνειρό του είναι να γίνει ιερέας, αλλά το ποινικό του μητρώο απαγορεύει κάθε τέτοια σκέψη. Όπως όμως όλοι γνωρίζουν, όταν ο άνθρωπος κάνει σχέδια, ο Θεός γελά. Έτσι, όταν καταφτάνει σε ένα απομακρυσμένο πολωνικό χωριό, ο Ντάνιελ περνιέται για ιερέας και όχι μόνο φορά τα άμφια από τη μια μέρα στην άλλη, αλλά γίνεται και κοινωνός ενός σκοτεινού μυστικού που βασανίζει την κοινότητα. Ένα πνευματικό οδοιπορικό στην πίστη και την αμαρτία, στις δομές εξουσίας και τις ταξικές συγκρούσεις, μέσα από τα μάτια ενός γοητευτικού και ηθικά αμφιλεγόμενου απόκληρου ήρωα."
https://www.filmfestival.gr/el/movie/movie/12355,"Η θαυμάστρια","Der Fan",1982,Δυτική Γερμανία,"Η δεκαεπτάχρονη Σιμόν έχει αναπτύξει μια νοσηρή εμμονή στο πρόσωπο του νέου ποπ εφηβικού ειδώλου. Όταν αποφασίσει να ταξιδέψει έως το Μόναχο με οτοστόπ για να τον συναντήσει, η ιστορία μας θα πάρει μια διεστραμμένη και αιματοβαμμένη τροπή. Το ξέσπασμα της ηρωίδας σε αυτό το καλτ φεμινιστικό σύμβολο του δυτικογερμανικού σινεμά του ’80 απορρέει από μια οδυνηρή διαπίστωση: το αντικείμενο του πόθου της είναι και αυτός κομμάτι του πατριαρχικού κόσμου από τον οποίο πασχίζει να ξεφύγει με τη φαντασία της. Το εξελιγμένο μοντέλο ενός συστήματος ελέγχου, που έχει απλώς αλλάξει δέρμα, φορώντας ένα πιο γοητευτικό περίβλημα."
https://www.filmfestival.gr/el/movie/movie/12356,"Τα χελιδόνια της Καμπούλ","Les Hirondelles de Kaboul",2019,Γαλλία,"Καμπούλ, τέλη της δεκαετίας του 1990. Η επικράτηση των Ταλιμπάν έχει βυθίσει τη χώρα στον σκοταδισμό. Κάθε μορφή καλλιτεχνικής έκφρασης φιμώνεται, δημόσιοι λιθοβολισμοί και εκτελέσεις πραγματοποιούνται σε καθημερινή βάση, ο φόβος έχει τρυπώσει στην καρδιά και στο μυαλό των πολιτών, οι γυναίκες αντιμετωπίζονται ως αντικείμενα και όχι ως ανθρώπινα όντα. Σε αυτή την περίτεχνη animation μεταφορά του ομότιτλου μπεστ σέλερ του Αλγερινού συγγραφέα Γιασμίνα Χάντρα, η ελπίδα βρίσκει τρόπο να επιβιώσει σε ένα νοσηρό περιβάλλον. Μια σπαρακτική ιστορία ανείπωτης οδύνης και μεγαλειώδους αυτοθυσίας, που μας υπενθυμίζει ότι η ανθρωπιά είναι η ευγενέστερη των αρετών."
https://www.filmfestival.gr/el/movie/movie/12357,"Η Ντάφνε","Dafne",2019,Ιταλία,"Ο απροσδόκητος χαμός της μητέρας της αφήνει την Ντάφνε, μια νεαρή κοπέλα με σύνδρομο Down, και τον πατέρα της σε κατάσταση σοκ. Πολύ σύντομα οι ρόλοι αντιστρέφονται και η Ντάφνε επωμίζεται το βάρος της φροντίδας και της ψυχολογικής υποστήριξης του πατέρα της, που δυσκολεύεται να διαχειριστεί το πένθος του. Μια εκδρομή στην ύπαιθρο της Τοσκάνης θα βοηθήσει πατέρα και κόρη να αντλήσουν δύναμη ο ένας από τον άλλο και να αποδεχθούν τις δραματικές αλλαγές που έχουν επέλθει. Ένα οδοιπορικό ανιδιοτελούς και αδιαπραγμάτευτης συντροφικότητας το οποίο αποφεύγει τις μελοδραματικές κορόνες και τα συναισθηματικά τεχνάσματα."
https://www.filmfestival.gr/el/movie/movie/12358,"Αύριο, θα","Chun nuan hua kai",2019,Γερμανία, Κίνα, Σερβία,"Αναζητώντας μια καλύτερη ζωή, ο Λι έχει μεταναστεύσει από την επαρχία στο Πεκίνο, όπου βρίσκει δουλειά ως νυχτοφύλακας σε ένα αχανές κτιριακό συγκρότημα. Το Πεκίνο του Λι απέχει έτη φωτός από την εικόνα μιας υπερσύγχρονης μεγαλούπολης που σφύζει από ζωή, θυμίζοντας περισσότερο μια χωματερή ανθρώπων που περιβάλλονται από ερείπια και σκουπίδια. Σαν φάντασμα που περιφέρεται χωρίς σκοπό, ο Λι εκτελεί με την απάθεια μιας μηχανής μικροδουλειές που κανείς δεν του έχει αναθέσει και κανείς δεν παρατηρεί. Ένα κράμα ωμότητας και λυρισμού, με μεγαλοπρεπή στατικά πλάνα, φυσικούς ήχους και μη επαγγελματίες ηθοποιούς, που μεταμορφώνει τη στρεβλωμένη πραγματικότητα σε μια καθόλα χειροπιαστή αλήθεια."
https://www.filmfestival.gr/el/movie/movie/12359,"Το νου σου στα παιδιά","Barn",2019,Νορβηγία, Σουηδία,"Όσλο, σε ένα μεσοαστικό προάστιο. Η κόρη ενός εξέχοντος μέλους του Σοσιαλιστικού Κόμματος προκαλεί άθελά της τον θάνατο ενός συμμαθητή της, γιου ενός διακεκριμένου πολιτικού της Δεξιάς. Οι συντετριμμένοι γονείς, το προσωπικό του σχολείου, αλλά και ολόκληρη η τοπική κοινωνία, καλούνται να διαχειριστούν μια τραυματική κατάσταση, που επιδεινώνεται ακόμη περισσότερο από έναν ιστό κρυφών σχέσεων και αντικρουόμενων συναισθημάτων που συνδέει όλους τους εμπλεκόμενους. Το κερασάκι στην τούρτα έρχεται όταν αντιφατικές εκδοχές του τραγικού συμβάντος βγαίνουν στην επιφάνεια, ενισχύοντας την αμφιβολία και το αίσθημα ματαιότητας. Ένα χαμηλόφωνο δράμα χαρακτήρων που ψηλαφεί την αδυναμία επικοινωνίας και στο οποίο άπαντες είναι δικαιωμένοι και υπόλογοι την ίδια ακριβώς στιγμή."
https://www.filmfestival.gr/el/movie/movie/12360,"Ο εγκληματίας","Borotmokmedi",2019,Γεωργία, Ρωσία,"Ο Γκιόργκι, ένας εσωστρεφής εικοσιοκτάχρονος μηχανικός, βρίσκει τυχαία στην άκρη του δρόμου το άψυχο σώμα ενός διάσημου τερματοφύλακα. Ενθουσιασμένος με την αναπάντεχη και μακάβρια ανακάλυψή του, δεν αναφέρει τίποτα σε κανένα, όμως σύντομα απογοητεύεται καθώς το σπουδαίο μυστικό του παίζει πρώτο θέμα σε όλα τα κανάλια. Πιο ζωντανός από ποτέ, χάρη στο συμβάν αυτό που του έχει γίνει έμμονη ιδέα, ο Γκιόργκι αποφασίζει να ανακαλύψει μόνος του τον δολοφόνο, προσπερνώντας στην πορεία κάθε ηθικό φραγμό. Ένα κράμα ψυχολογικού θρίλερ και αστυνομικού μυστηρίου, που σταδιακά ξεδιπλώνεται σε μια ντοστογιεφσκικού τύπου παραβολή για την ανθρώπινη συντριβή."
https://www.filmfestival.gr/el/movie/movie/12361,"Ο Πατρίκ","De Patrick",2019,Βέλγιο,"Ο Πατρίκ, ετών 38, μένει σε ένα κάμπινγκ γυμνιστών με τους γονείς του. Χωρίς την παραμικρή φιλοδοξία, είναι πλήρως ικανοποιημένος έχοντας αναλάβει τον ρόλο του «ανθρώπου για όλες τις δουλειές» που περνά απαρατήρητος. O θάνατος του πατέρα του αλλάζει τα δεδομένα, εξοστρακίζοντας τον Πατρίκ από τον ασφαλή παράδεισο της μετριότητας. Καθώς ανακηρύσσεται διευθυντής του κάμπινγκ, ο Πατρίκ αναγκάζεται να επωμιστεί ευθύνες για πρώτη φορά στη ζωή του. Τα πράγματα θα χειροτερέψουν όταν ένα από τα σφυριά του εξαφανιστεί, γεγονός που θα τον βυθίσει σε μια κατάσταση ψυχολογικού σοκ και αποπροσανατολισμού. Μια δροσερή κωμικοτραγωδία, που παίρνει σταδιακά τη μορφή μιας υπαρξιακής αναζήτησης με τελικό έπαθλο την αξιοπρέπεια."
https://www.filmfestival.gr/el/movie/movie/12363,"Ο πύραυλος","Ο πύραυλος",2019,Ελλάδα, Ιταλία,"Ο Στάθης, γνωστός για τη μυθομανία του, αναγκάζεται να αποδείξει στους φίλους του την ύπαρξη ενός «απόρρητου πυραύλου» (που μόνο εκείνος ξέρει), προκειμένου να μην τους χάσει. Μια ταινία γυρισμένη αποκλειστικά με μη ηθοποιούς στην πορεία τεσσάρων ετών,"
https://www.filmfestival.gr/el/movie/movie/12364,"Η ανάκριση","Η ανάκριση",2019,Ελλάδα,"Όταν ένα επιθετικό και γεμάτο θυμό κορίτσι εγκαταλείπεται για άλλη μια φορά από τον σύντροφό της, συνειδητοποιεί ότι η σχέση της με τον πατέρα της είναι αυτή που δηλητηριάζει τη συμπεριφορά της, αποτρέποντας οποιονδήποτε προσπαθεί να την αγαπήσει. Με αυτή την αφορμή, αποφασίζει να ανασκαλέψει το παρελθόν του βασανισμένου από τη χούντα πατέρα της."
https://www.filmfestival.gr/el/movie/movie/12366,"Το αίμα του πελεκάνου","Pelikanblut",2019,Γερμανία, Βουλγαρία,"Η Βίμπκε είναι μια ανύπαντρη μητέρα, εκπαιδευτής αλόγων στο επάγγελμα, που αποφασίζει να υιοθετήσει και δεύτερο κοριτσάκι. Ευθύς εξαρχής, ένας πίνακας που απεικονίζει έναν θηλυκό πελεκάνο να ταΐζει με το ίδιο του το αίμα ένα νεκρό νεογέννητο, επαναφέρoντάς το στη ζωή, λειτουργεί ως δυσοίωνο προμήνυμα. Πράγματι, σαν μια αυτοεκπληρούμενη προφητεία, το νέο μέλος της οικογένειας αναπτύσσει βίαιη συμπεριφορά, σκορπώντας ανησυχία και φόβο. Η Βίμπκε, αδυνατώντας να αποδεχτεί ότι έχει αποτύχει ως μητέρα, απορρίπτει κάθε επιστημονική εξήγηση και βυθίζεται σε ένα σκοτεινό δαίδαλο μεταφυσικού παραλογισμού. Mια ζοφερή παραβολή βραδυφλεγούς τρόμου, που εξερευνά τα αχαρτογράφητα και ιλιγγιώδη μονοπάτια της μητρότητας."
https://www.filmfestival.gr/el/movie/movie/12367,"Η ομορφιά της ύπαρξης","Om det oändliga",2019,Σουηδία, Γερμανία, Νορβηγία,"«Αντίκρισα έναν άνθρωπο που είχε χάσει τον δρόμο του, αντίκρισα έναν άνθρωπο που εκλιπαρούσε για τη ζωή του»: λόγια που θα μπορούσαν να φορεθούν σε οποιαδήποτε από τις μοναχικές καρδιές και χαμένες ψυχές που παρελαύνουν μπροστά μας, σαν εκθέματα σε μουσείο με ανθρώπινα παράδοξα. Μια διαβολικά πνευματώδης ανορθόδοξη κωμωδία, η οποία εξυψώνει το μονότονο και προσδίδει βάθος στο κενό, προσφέροντας ένα θλιμμένο αλλά τρυφερό αντίδοτο στην αποξένωση και τη σύγχυση. Μια πομπή από βινιέτες που τρεμοπαίζουν, σε καφέ, μπαρ, σταθμούς τρένων, διαμερίσματα και γραφεία, διάστικτες με χλωμές σημαδούρες που αποζητούν ένα βλέμμα παρηγοριάς και κατανόησης."
https://www.filmfestival.gr/el/movie/movie/12368,"Εγκλωβισμένος","Eynayim Sheli",2019,Ισραήλ, Γερμανία,"Ο Ρασί, αστυνομικός στο Τελ Αβίβ εδώ και δεκαπέντε χρόνια, θα δει τον κόσμο του να καταρρέει, όταν, μετά από μια τυπική διαδικασία αστυνομικού ελέγχου, κατηγορείται άδικα για σεξουαλική παρενόχληση και τίθεται σε διαθεσιμότητα. Ο Ρασί ξεσπάει τα νεύρα του στο σπίτι και, ερχόμενος σε σύγκρουση με τη θετή του κόρη, οδηγεί τον γάμο του σε αδιέξοδο. Μια πρωτοποριακή σκηνοθετική προσέγγιση, που απορρίπτει τον καθιερωμένο διαχωρισμό μεταξύ μυθοπλασίας και πραγματικότητας: όλοι οι βασικοί ρόλοι ενσαρκώνονται από μη ηθοποιούς, οι οποίοι υιοθέτησαν τη ζωή των χαρακτήρων τους για σχεδόν έναν ολόκληρο χρόνο. Η κινηματογραφική αφήγηση σε νέα μονοπάτια ακατέργαστου αισθήματος και πρωτοφανούς αυθορμητισμού."
https://www.filmfestival.gr/el/movie/movie/12369,"Madre","Madre",2019,Ισπανία, Γαλλία,"Στα 40 της, η Ελένα έχει αφήσει πίσω της την Ισπανία για να ζήσει στη Γαλλία, στο μέρος όπου εξαφανίστηκε ο εξάχρονος γιος της δέκα χρόνια πριν. Τσακισμένη από την τραγωδία, σκιά του παλιού της εαυτού, προσπαθεί να μαζέψει τα κομμάτια της και να κάνει μια νέα αρχή, όταν η συνάντηση με ένα εύθραυστο έφηβο αγόρι, που μοιάζει στον χαμένο της γιο, της ξυπνά επώδυνες μνήμες. Η οδύνη της απότομης ενηλικίωσης και το φορτίο του πένθους θα βαδίσουν μαζί τον δρόμο της λύτρωσης, σε ένα τολμηρό ψυχολογικό δράμα, που αποτυπώνει τον αβάσταχτο πόνο της απώλειας, με κάδρα και συνθέσεις μαγευτικής αρμονίας."
https://www.filmfestival.gr/el/movie/movie/12370,"Το βαμμένο πουλί","Nabarvene Ptace",2019,Τσεχία, Ουκρανία, Σλοβακία,"Ένα εγκαταλελειμμένο και ανώνυμο Εβραιόπουλο, του οποίου η οικογένεια έχει πιθανότατα εξολοθρευτεί, βολοδέρνει από μαρτύριο σε μαρτύριο, στο ανελέητο χρονικό μιας αποκτηνωμένης και βάρβαρης εποχής. Μεταφέροντας στη μεγάλη οθόνη το ομότιτλο μυθιστόρημα του Πολωνο-Αμερικάνου συγγραφέα Γιέρζι Κοσίνσκι, η ταινία εξιστορεί τα απάνθρωπα βάσανα ενός ανήλικου αγοριού που πασχίζει να επιβιώσει στα αποκαΐδια της ρημαγμένης Ευρώπης, την επαύριο του Β΄ Παγκοσμίου Πολέμου. Ένα αποπνικτικό δράμα γλαφυρής ωμότητας, γυρισμένο σε εκθαμβωτικό ασπρόμαυρο φιλμ 35mm, που βυθομετρά την ανθρώπινη κόλαση και ανταλλάσσει ματιές με την άβυσσο, προτού αφήσει να γλιστρήσει μια απειροελάχιστη αχτίδα ελπίδας."
https://www.filmfestival.gr/el/movie/movie/12371,"Επίγειος παράδεισος","It Must Be Heaven",2019,Γαλλία,"Μια αλλοπρόσαλλη φιγούρα, ένας Ζακ Τατί του σήμερα, πίνει κρασί και παρατηρεί μια παράδοξη σκηνή: ένας κλέφτης, που αρπάζει φρούτα από τον κήπο του γείτονά του, υποστηρίζει ένθερμα πως έχει την άδεια του ιδιοκτήτη. Κι όμως, κάθε μέρα μπαινοβγαίνει στα ξένα χωράφια όλο και πιο άνετα, σαν να του ανήκουν. Ο Ελία Σουλεϊμάν υποδύεται μια ακόμη σιωπηλή εκδοχή του εαυτού του, επινοώντας ακόμη πιο υπαινικτικούς και ευφυείς τρόπους για να απεικονίσει τη γκετοποίηση των Παλαιστινίων. Αναζητώντας μια αίσθηση πατρίδας μακριά από τη γενέθλια γη, συναντά την αποξένωση στο Παρίσι και την εχθρότητα στη Νέα Υόρκη, προτού αφεθεί ολόψυχα στο εγγενές παράλογο της ζωής."
https://www.filmfestival.gr/el/movie/movie/12372,"Μη νομίζεις πως θα ουρλιάξω","Ne croyez surtout pas que je hurle",2019,Γαλλία,"Αυτοεξόριστος για μήνες σε ένα μικρό χωριό της Αλσατίας, μετά από έναν επώδυνο χωρισμό, ο Φρανκ Μποβέ αναπλάθει τον σταδιακό του εθισμό στη μοναξιά. Μόνη του παρηγοριά το σινεμά, καθώς κάθε βράδυ βυθίζεται λαίμαργα σε ένα παράλληλο σύμπαν που λειτουργεί ως ανάχωμα καλαισθησίας μπροστά στην ασχήμια των πραγμάτων. Σταδιακά, το καταφύγιό του μετατρέπεται σε κελί, και οι ταινίες από παράθυρα διαφυγής γίνονται παραμορφωτικοί καθρέφτες. Ένα οδοιπορικό κάθαρσης στη βασανισμένη ψυχή του καλλιτέχνη, με οδηγό ένα κεραυνοβόλο κολάζ από εκατοντάδες κινηματογραφικα ενσταντανέ. Το μονοπάτι που οδηγεί στο φως περνά πάντα μέσα από το σκοτάδι."
https://www.filmfestival.gr/el/movie/movie/12373,"Ο Γιάκομπ, η Μίμι και τα σκυλιά που μιλάνε","Jēkabs, Mimmi un runājošie suņi",2019,Λετονία, Πολωνία,"Ο Γιάκομπ ονειρεύεται να γίνει αρχιτέκτονας και περνά τον χρόνο του σκιτσάροντας και ονειροπολώντας. Όταν θα περάσει μια βδομάδα με τη Μίμι, την ξερόλα ξαδέρφη του που μένει σε ένα υποβαθμισμένο, αλλά ιστορικό, προάστιο στη Ρίγα, o Γιάκομπ θα βυθιστεί σε έναν πρωτόγνωρο κόσμο. H περιπέτεια, η φιλία και τα θαύματα θα πάρουν τα ηνία, καθώς το φαινομενικά αταίριαστο δίδυμο αναλαμβάνει να σώσει το πάρκο της γειτονιάς από τις ορέξεις ενός άπληστου μεγιστάνα. Στις δύσκολες στιγμές, όλοι στρεφόμαστε στους φίλους και τα δύο ξαδέρφια μπορούν σίγουρα να νιώθουν τυχεροί: μια αγέλη από πιστά και –πάνω απ’ όλα– ομιλόντα τετράποδα είναι εκεί για να τους προστατέψει!"
https://www.filmfestival.gr/el/movie/movie/12374,"Ρετσίνι","Harpiks",2019,Δανία,"Η Λιβ, μια δεκατριάχρονη έφηβη, o εμμονικός πατέρας και η κατάκοιτη μητέρα της ζουν εντελώς αποκομμένοι από τον υπόλοιπο κόσμο σε ένα απομονωμένο νησί και βασίζονται στη φύση για την επιβίωσή τους. Όμως, η εκούσια φυλακή στην οποία έχουν εγκλειστεί αρχίζει να εμφανίζει ρωγμές, όταν η Λιβ αμφισβητεί την κοσμοθεωρία των γονιών της, φέρνοντας ανομολόγητα μυστικά στο φως. Ένα βουκολικό δράμα, στο οποίο η φύση απεικονίζεται ειδυλλιακή και ασφυκτική, αχανής και κλειστοφοβική, καθρεφτίζοντας τις συγκρούσεις και τις σχέσεις των πρωταγωνιστών. Μια μυσταγωγική παραλλαγή των παραδοσιακών σκανδιναβικών μύθων, που κατρακυλά στα άδυτα της παράνοιας και της βίας."
https://www.filmfestival.gr/el/movie/movie/12375,"Λάρα","Lara",2019,Γερμανία,"Στην αυγή των 60ών γενεθλίων της, η Λάρα βρίσκεται ένα βήμα πριν την απελπισία, όταν μεσολαβεί το σωτήριο κουδούνισμα της πόρτας. Το ίδιο βράδυ, ο γιος της, ένας βιρτουόζος του πιάνου, θα δώσει το πρώτο του μεγάλο κονσέρτο, στο οποίο όμως η Λάρα δεν είναι προσκεκλημένη. Αγοράζει ωστόσο όσα εισιτήρια έχουν απομείνει και τα μοιράζει στους γνωστούς της ως συγκαλυμμένη ένδειξη της βαθιάς υπερηφάνειας που αρνείται με πείσμα να εκδηλώσει ανοιχτά. Ένα τρυφερό πορτρέτο μιας γυναίκας, το οποίο ξετρυπώνει σταδιακά τη ζεστασιά που κρύβεται πίσω από τις ρυτίδες της πίκρας."
https://www.filmfestival.gr/el/movie/movie/12376,"Αόρατος","Nematoma",2019,Λιθουανία, Λετονία, Ουκρανία, Ισπανία,"Έχοντας αποχαιρετήσει εδώ και χρόνια τις ένδοξες μέρες του ως χορευτή, ο Γιόνας βάζει μπρος ένα πανούργο σχέδιο για να επανέλθει στο προσκήνιο: προσποιείται πως είναι τυφλός και παίρνει μέρος σε ένα τηλεοπτικό χορευτικό σόου, όπου θα γνωρίσει τη δόξα εκ νέου, χάρη στην υποτιθέμενη αναπηρία του. Η ύβρις του ωστόσο δεν θα περάσει στα τυφλά, και η νέμεσις θα τον βρει ενσαρκωμένη στο πρόσωπο του Βίτας, ο οποίος έχει μόλις βγει από τη φυλακή και γυρεύει εκδίκηση. Μια ιστορία για τη συγχώρεση που παραμένει στο σκοτάδι, όταν επιλέγουμε να εθελοτυφλούμε μπροστά στην αλήθεια της ευθύνης."
https://www.filmfestival.gr/el/movie/movie/12377,"Αδερφή","Sestra",2019,Βουλγαρία, Κατάρ,"Μια μητέρα και οι δύο κόρες της παλεύουν να επιβιώσουν στη σύγχρονη Βουλγαρία. Η Ράινα μαζί με τη μεγαλύτερη αδερφή της και τη μητέρα τους κατασκευάζουν μινιατούρες και χρηστικά αντικείμενα από πηλό, τα οποία πωλούν σε τουρίστες και περαστικούς. Στο φτωχικό εργαστήρι, η αιθεροβάμων Ράινα επινοεί διαρκώς ιστορίες, στην προσπάθεια να προσθέσει λίγο χρώμα στη μουντή ζωή της. Σύντομα, ωστόσο, τα ευφάνταστα ψέματά της θα ξεπεράσουν κάθε όριο, εκτροχιάζοντας τις οικογενειακές ισορροπίες. Ένα τραχύ φιλμ που συνδυάζει το κοινωνικό πορτρέτο με το ψυχολογικό θρίλερ και το οικογενειακό δράμα σε μια ιστορία που οδηγεί απ’ την ανάποδη στον τόπο της αλήθειας."
https://www.filmfestival.gr/el/movie/movie/12378,"Νομπάντι","Nobadi",2019,Αυστρία,"Ο Χάινριχ, ένας γκρινιάρης ενενηντατριάχρονος Βιενέζος συνταξιούχος, θέλει να σκάψει έναν λάκκο στην αυλή του για να θάψει τον σκύλο του. Όταν συναντά τον Αντίμπ, ένα νεαρό Αφγανό πρόσφυγα που παρακαλάει να δουλέψει έστω και για ψίχουλα, τον προσλαμβάνει παρά τους ενδοιασμούς του. Ο Αντίμπ κατορθώνει να μαλακώσει τον ευέξαπτο ηλικιωμένο, αλλά ο φόβος, οι προκαταλήψεις και οι παρεξηγήσεις καραδοκούν. Οι δύο άνδρες, εκπρόσωποι δύο ολότελα διαφορετικών και τάχα αντιμαχόμενων κόσμων, θα συνδεθούν εντέλει με τρόπους που δεν είχαν καν φανταστεί, στη διάρκεια μιας αλλοπρόσαλλης και δραματικής βραδιάς εσωτερικών αποκαλύψεων και γενναίων εξομολογήσεων."
https://www.filmfestival.gr/el/movie/movie/12379,"Παράθυρο στη θάλασσα","Una ventana al mar",2019,Ισπανία, Ελλάδα,"Αντιμέτωπη με συνταρακτικά νέα σχετικά με την υγεία της, η πενηνταπεντάχρονη Μαρία, αποφασίζει να ταξιδέψει από το Μπιλμπάο στην Ελλάδα, παραβλέποντας τις συμβουλές του γιου της και των γιατρών. Όταν φτάνει στη Νίσυρο, η Μαρία θα βυθιστεί στις κρυμμένες ομορφιές του νησιού, βρίσκοντας γαλήνη αλλά και έναν απροσδόκητο έρωτα. Ένα φωτεινό πορτρέτο μιας γυναίκας που τολμά να αδράξει τη μέρα με τους δικούς της όρους. Μια συγκινητική ιστορία για την απώλεια, την αγάπη, τη ζωή που ανοίγεται στον ορίζοντα της συντροφικότητας."
https://www.filmfestival.gr/el/movie/movie/12380,"Λευκό σε λευκό","Blanco en Blanco",2019,Ισπανία, Χιλή, Γαλλία, Γερμανία,"Χιλή, αρχές του 20ού αιώνα. Ο Πέδρο, φωτογράφος στο επάγγελμα, ταξιδεύει σε ένα παγωμένο και απομακρυσμένο νησί στη Γη του Πυρός, έχοντας προσληφθεί από έναν ντόπιο μεγαλοκτηματία προκειμένου να απαθανατίσει τη γαμήλια τελετή του. Ο Πέδρο ανακαλύπτει σύντομα πως η μέλλουσα νύφη είναι ακόμη παιδί και κυριεύεται από ένα πατρικής χροιάς ερωτικό πάθος. Όταν όμως η απαγορευμένη του εμμονή αποκαλυφθεί, ο Πέδρο πέφτει θύμα εκβιασμού και εξαναγκάζεται να προσχωρήσει σε ένα στρατιωτικό κίνημα που έχει ως σκοπό να εξαλείψει από προσώπου γης τους αυτόχθονες πληθυσμούς και να υφαρπάξει τα εδάφη τους. Ένα πολιτικά φορτισμένο θρίλερ που εξερευνά μια από τις πιο σκοτεινές και αιματοβαμμένες σελίδες στην ιστορία της χώρας."
https://www.filmfestival.gr/el/movie/movie/12381,"Εργατικό δυναμικό","Mano de obra",2019,Μεξικό,"Πόλη του Μεξικού. Δύο αδέρφια και μερικοί ακόμη οικοδόμοι πασχίζουν να τελειώσουν εγκαίρως τις εργασίες σε μια πολυτελή βίλα, ώσπου ξαφνικά ο Κλαούντιο βρίσκει ακαριαίο θάνατο από πτώση.Όταν προκύπτει από τη νεκροψία πως το εργατικό δυστύχημα συνέβη τάχα υπό την επήρεια αλκοόλ, απαλλάσσοντας τον ιδιοκτήτη από όποια υποχρέωση αποζημίωσης, η θλίψη του Φρανσίσκο για τον θάνατο του αδερφού του μετατρέπεται σε οργή. Επιζητώντας να αποδοθεί δικαιοσύνη, εξυφαίνει ένα παράδοξο σχέδιο εκδίκησης. Ένα λιτό αλλά πολυεπίπεδο θρίλερ, με μοντάζ χειρουργικής ακρίβειας, που «χτίζει» την αναπάντεχη κορύφωσή του, καταθέτοντας ένα στιβαρό σχόλιο για την ταξική ανισότητα και τις δομές εξουσίας."
https://www.filmfestival.gr/el/movie/movie/12382,"Ιβάνα η Τρομερή","Ivana cea Groaznică",2019,Ρουμανία, Σερβία,"Έπειτα από μια περιπέτεια με την υγεία της, η Ιβάνα, Σέρβα ηθοποιός που ζει και εργάζεται στο Βουκουρέστι, αποφασίζει να περάσει το καλοκαίρι στη γενέτειρά της, στην απέναντι όχθη του Δούναβη. Ψυχικά ευάλωτη, δέχεται την πρόταση του δημάρχου να γίνει το κεντρικό πρόσωπο σε ένα τοπικό φεστιβάλ. Όταν βλέπει την ερωτική ζωή της να γίνεται πρώτο θέμα στα κουτσομπολίστικα πηγαδάκια της μικρής πόλης, η Ιβάνα καταρρέει, καθώς βιώνει πια την αποξένωση σε αμφότερες τις πλευρές του γαλάζιου συνόρου. Μια δραματοποιημένη αναπαράσταση της κρίσης που βίωσε στην πραγματική της ζωή η σκηνοθέτις Ιβάνα Μλαντένοβιτς, ένας ιλαροτραγικός στοχασμός για τη ματαίωση των προσδοκιών."
https://www.filmfestival.gr/el/movie/movie/12383,"Κοινή διάλεκτος","Lingua Franca",2019,ΗΠΑ, Φιλιππίνες,"Η Ολίβια, μια διεμφυλική αδήλωτη μετανάστρια από τις Φιλιππίνες, εργάζεται στο Μπράιτον Μπιτς του Μπρούκλιν ως αποκλειστική νοσοκόμα της ηλικιωμένης Όλγκα. Όταν οι πιθανότητες να αποκτήσει άδεια παραμονής εξαντλούνται, η Ολίβια βλέπει στην ερωτική σχέση της με τον Άλεξ, τον εγγονό της Όλγκα, μία διέξοδο για να αποκτήσει την πολυπόθητη πράσινη κάρτα μέσω γάμου. Ένα χαμηλόφωνο πορτρέτο μιας χαμένης ψυχής που πασχίζει να αγκαλιάσει την ταυτότητά της. Ένα σφιχτοδεμένο δράμα που καταθέτει ένα τολμηρό σχόλιο για την καταπίεση των μεταναστών στις ΗΠΑ και τις προκαταλήψεις που αντιμετωπίζει η τρανς κοινότητα, δίχως να υποκύπτει στον διδακτισμό."
https://www.filmfestival.gr/el/movie/movie/12384,"Αγία Φράνσις","Saint Frances",2019,ΗΠΑ,"Στα 34 χρόνια της, η Μπρίτζετ δεν έχει να υπερηφανευτεί για πολλά: δεν αδημονεί να γίνει μητέρα και, σίγουρα, δεν τρέφει φιλοδοξίες για μια επιτυχημένη επαγγελματική σταδιοδρομία. Όταν έρχεται αντιμέτωπη με μια ανεπιθύμητη εγκυμοσύνη, επιλέγει να τη διακόψει χωρίς δεύτερη σκέψη, ενώ την ίδια εποχή προσλαμβάνεται ως νταντά από ένα ευκατάστατο ομόφυλο ζευγάρι γυναικών. Καθώς η φιλία της με την εξάχρονη αλλά τετραπέρατη Φράνσις δυναμώνει, η Μπρίτζετ μαθαίνει σταδιακά να πιστεύει στον εαυτό της. Μια συγκινητική κωμωδία με καλοζυγισμένες δραματικές πινελιές και σύνθετους χαρακτήρες· ένα τρυφερό σχόλιο για τη μητρότητα, την οικογένεια, την ανάγκη να βρούμε νόημα στη ζωή."
https://www.filmfestival.gr/el/movie/movie/12385,"Ήμουν στο σπίτι, αλλά","Ich war zuhause, aber",2019,Γερμανία, Σερβία,"Ο δεκατριάχρονος Φίλιπ επέστρεψε σπίτι, σαν να μην συνέβη τίποτα, αφού αγνοούνταν για μια ολόκληρη εβδομάδα. Η εξαφάνιση του αγοριού είχε βυθίσει την οικογένειά του αλλά και την τοπική κοινωνία σε μια πένθιμη αγωνία, αλλά –όσο κι αν ακούγεται παράδοξο– η επανεμφάνισή του είναι ο καταλύτης που θα πυροδοτήσει μια έκρηξη υπαρξιακής απόγνωσης. Μια φιλοσοφική σπουδή στη σύγχρονη αποξένωση, διανθισμένη με προσεγμένες πινελιές αντισυμβατικού χιούμορ, στην οποία οι άνθρωποι, οι λέξεις και οι σχέσεις περιφέρονται σαν φαντάσματα, θαρρείς εμβρόντητοι μπροστά στο θέαμα της ζωής. Ένα αινιγματικό πορτρέτο μιας οικογενειακής κρίσης, λουσμένο σε ένα εκτυφλωτικό φθινοπωρινό φως."
https://www.filmfestival.gr/el/movie/movie/12386,"Αθλητικός","Athleticus",2018,Γαλλία,"Με κρύο και με ζέστη, σε κλειστούς και ανοιχτούς χώρους, με χορτάρι, ταρτάν, παρκέ ή πάγο κάτω από τα πόδια τους, με συμπαίκτες ή χωρίς, μια ομάδα από διαπρεπείς εκπροσώπους του ζωικού βασιλείου επιδίδονται σε κάθε είδους αθλητικές δραστηριότητες, αποδεικνύοντας πως ο αθλητισμός δεν χωρά αποκλεισμούς και διακρίσεις. Απολαμβάνοντας κάθε πιθανό και απίθανο σπορ, από ποδόσφαιρο μέχρι τοξοβολία και από πινγκ πονγκ μέχρι χόκεϊ επί πάγου, αυτά τα αξιαγάπητα άγρια ζώα προσαρμόζονται στις συνθήκες του κάθε παιχνιδιού ανάλογα με την ιδιαίτερη προσωπικότητα και τα ανατομικά χαρακτηριστικά του καθενός. Μια σειρά από μικρά επεισόδια γίνεται γλυκύτατη υπενθύμιση ότι αποτυγχάνει μονάχα όποιος δεν προσπαθεί."
https://www.filmfestival.gr/el/movie/movie/12387,"Το λουλούδι της ευτυχίας","Little Joe",2019,Αυστρία, Ηνωμένο Βασίλειο, Γερμανία,"Στα θερμοκήπια ενός κέντρου βιοκαλλιέργειας, η Άλις δουλεύει πυρετωδώς στην ανάπτυξη ενός γενετικά τροποποιημένου λουλουδιού. Το κόκκινο υβρίδιο, που έχει σχεδιαστεί να είναι στείρο και στο οποίο η Άλις έδωσε το όνομα του γιου της, έχει την ιδιότητα να προκαλεί με την οσμή του ευτυχία, αρκεί να δέχεται αγάπη και φροντίδα τακτικά. Η Άλις, παλεύοντας ανάμεσα στην ενοχή πως υπήρξε αδιάφορη μητέρα και την ανομολόγητη επιθυμία να απαλλαγεί από την ευθύνη, χαρίζει στον Τζο το κόκκινο λουλούδι. Σύντομα, κάτι φαίνεται πως δεν πάει καλά. Μια sci-fi αλληγορία, στα χνάρια του Φρανκεστάιν, για το απρόβλεπτο των συναισθημάτων, της ανθρώπινης συμπεριφοράς, εντέλει, της ίδιας της ζωής."
https://www.filmfestival.gr/el/movie/movie/12388,"Winona","Winona",2019,Ελλάδα,"Μοιάζει με μία απλή εκδρομή σε μία όμορφη παραλία. Τέσσερις γυναίκες - καμία τους η"
https://www.filmfestival.gr/el/movie/movie/12389,"Moffie","Moffie",2019,Νότια Αφρική, Ηνωμένο Βασίλειο,"Νότια Αφρική, 1981. Η κυβέρνηση της λευκής μειονότητας εμπλέκεται σε πόλεμο με την Ανγκόλα, και ο δεκαεξάχρονος Νίκολας περνά δύο χρόνια απάνθρωπης εκπαίδευσης, προκειμένου να υπερασπιστεί το καθεστώς του Απαρτχάιντ ενάντια στη «μαύρη απειλή». Όπως φανερώνει ο τίτλος (όρος που στα αφρικάανς παραπέμπει προσβλητικά στον ομοφυλόφιλο άντρα), μια τρυφερή –και εντελώς απαγορευμένη– σχέση φέρνει τον Νίκολας κοντά με έναν άλλο στρατιώτη. Σε αυτό το περιβάλλον ασφυκτικής καταπίεσης, η πραγματική απειλή είναι ο σκοταδισμός και η απύθμενη βία της μισαλλοδοξίας. Μια ιστορία για την επικίνδυνη φαντασίωση της φυλετικής υπεροχής, τον κάθε είδους ρατσισμό, τον δρόμο που οδηγεί κατευθείαν στο κατώφλι της κόλασης."
https://www.filmfestival.gr/el/movie/movie/12390,"Ντίσκο","Disco",2019,Νορβηγία,"Η Μίριαμ είναι η απόλυτη βασίλισσα της ντίσκο, σαρώνει στους διαγωνισμούς και λάμπει στην πίστα, μαγεύοντας τα πλήθη. Στο σπίτι ωστόσο βιώνει μια άλλου είδους έκσταση, στο πλευρό της μητέρας και του πατριού της, που ηγούνται μιας ιδιότυπης τοπικής κοινότητας ευαγγελικών χριστιανών χίπστερ αισθητικής: κεφάτοι ποπ χριστιανικοί ύμνοι και ενθουσιώδη κηρύγματα με όρους μάρκετινγκ προσηλυτίζουν καθημερινά νέα μέλη. Κάτω από την επιφάνεια της θρησκευτικής νιρβάνας και τα γκλίτερ της ντίσκο, η Μίριαμ παλεύει με δαίμονες που την οδηγούν όλο και πιο μακριά από το φως. Ένα δωρικό πορτρέτο μιας χαμένης ψυχής, το οποίο ψηλαφεί την έννοια της πίστης και της λύτρωσης."
https://www.filmfestival.gr/el/movie/movie/12391,"Παιδικά δόντια","Babyteeth",2019,Αυστραλία,"Η Μίλα, ένα δεκαεξάχρονο κορίτσι που πάσχει από καρκίνο, ανακαλύπτει σταδιακά τη γυναίκα μέσα της, παρά τον λιγοστό χρόνο που της απομένει. Η ευερέθιστη μητέρα και ο απόμακρος πατέρας της, καταβεβλημένοι από πρόωρο πένθος, αδυνατούν να της φερθούν φυσιολογικά. Η τυχαία γνωριμία της με τον Μόουζες, ένα βαποράκι που αλητεύει στους δρόμους, προσφέρει στη Μίλα ένα αναζωογονητικό, αντίδοτο απέναντι στον ασφυκτικό προστατευτισμό των γονιών της. Ερωτοχτυπημένη, η Μίλα ανακαλύπτει εκ νέου το πάθος για ζωή, κατεδαφίζοντας κάθε συμβατική ηθική στον περίγυρό της. Ένα οικογενειακό πορτρέτο κωμικών τόνων και δραματικών αποχρώσεων, που τολμά να αφεθεί στο μεγαλειώδες χάος που ονομάζουμε ζωή."
https://www.filmfestival.gr/el/movie/movie/12392,"Η πατρίδα είναι ένας χώρος στον χρόνο","Heimat ist ein Raum aus Zeit",2019,Γερμανία, Αυστρία,"Μια σχολική εργασία για τον πόλεμο, ρήγματα που κόβουν αυτοκινητόδρομους στα δύο, μια φωνή διαβάζει δυνατά τα λόγια αγάπης δυο αγνώστων, στρατόπεδα συγκέντρωσης, παιδικές ζωγραφιές, φωτογραφίες. Όλα σε ένα ασπρόμαυρο κολάζ που συνυφαίνει θραύσματα απ’ το οικογενειακό παρελθόν του σκηνοθέτη, με το νήμα να διαπερνά τον συλλογικό ψυχισμό των Γερμανών, φτάνοντας πίσω τρεις γενιές. Φαινομενικά ασήμαντα περιστατικά διαπλέκονται με συνταρακτικά γεγονότα, συνδέοντας την Ιστορία με τις καθημερινές ιστορίες των απλών ανθρώπων. Ένα ελλειπτικό ημερολόγιο που μας καλεί να συμπληρώσουμε τις κενές σελίδες και να στοχαστούμε στην αιτιώδη συνάφεια των πραγμάτων."
https://www.filmfestival.gr/el/movie/movie/12393,"Διαρρήκτης υψηλής τέχνης","The Burnt Orange Heresy",2019,Ηνωμένο Βασίλειο, Ιταλία,"Ο Τζέιμς, ένας γοητευτικός και φιλόδοξος κριτικός τέχνης, γνωρίζει καλά πώς να εντυπωσιάζει το ακροατήριο στις επί πληρωμή διαλέξεις του. Όταν η Βερενίς, μια Αμερικανίδα που ταξιδεύει στην Ευρώπη, μπλέκει στα δίχτυα του, οι δυο τους θα καταλήξουν σε μια πολυτελή βίλα στη λίμνη Κόμο. Ο Κάσιντι, συλλέκτης έργων τέχνης και οικοδεσπότης τους, έχοντας ξεμπερδέψει προ πολλού με τα ηθικά διλήμματα, θέτει σε κίνηση ένα μακιαβελικό σχέδιο, δελεάζοντάς τους με μια ακαταμάχητη πρόταση. Το ζευγάρι δέχεται, και μοιραία οι πόρτες που οδηγούν στο χάος ανοίγουν. Μια στιλάτη νέο-νουάρ φάρσα, γεμάτη ανατροπές, στην οποία όλα πωλούνται και αγοράζονται – ακόμα και η αγάπη."
https://www.filmfestival.gr/el/movie/movie/12394,"Απόστρατος","Απόστρατος",2019,Ελλάδα,"Ο Άρης, ένας τριαντάρης επιχειρηματίας στα όρια της χρεοκοπίας, μετακομίζει στο σπίτι του εκλιπόντος παππού του, του Αριστείδη, ο οποίος ήταν απόστρατος αξιωματικός του Ελληνικού Στρατού. Σύντομα ξανασμίγει με παιδικούς φίλους αλλά και με έναν πρώην συναγωνιστή του Αριστείδη. Προσπαθώντας να φανεί αντάξιος του ονόματός του, ο Άρης σταδιακά παίρνει τον ρόλο του παππού του."
https://www.filmfestival.gr/el/movie/movie/12395,"Ο κήπος του Θεού","Ο κήπος του Θεού",1994,Ελλάδα,"Κάπου κοντά στα Χριστούγεννα, άνθρωποι της καθημερινότητας, o Κοντός, ο Ψηλός, ο Αλέκος και ο Σινούε, αποφασίζουν να εφεύρουν ξανά τον εαυτό τους, γιατί στον «Κήπο του Θεού» και οι πέτρες έχουν αλλάξει όψη… Παίζουν μπάλα, πηγαίνουν στην εκκλησία, μαθαίνουν χορό, λένε ποιήματα, χάνουν τους φίλους, χτυπούν τους εχθρούς, ζωγραφίζουν με την ανάσα τους ευχές που θέλουν να στείλουν. Φτάνουν στα όρια… Κάνουν εξεγέρσεις, καίνε στρώματα, σπάζουν μαδέρια, ματώνουν και υπόσχονται στον εαυτό τους ότι αυτά τα Χριστούγεννα θα κατηφορίσουν στη θάλασσα… Με αφορμή μια ιστορία φυλακής, μια ταινία για τον ανθρώπινο πόνο και τη φιλία."
https://www.filmfestival.gr/el/movie/movie/12396,"Τρέχοντας στο κενό","Running on Empty",1988,ΗΠΑ,"O έφηβος Ντάνι έχει μεγαλώσει σε μια ιδιαίτερη οικογένεια. Οι γονείς του ευθύνονται για μια βομβιστική ενέργεια στις αρχές της δεκαετίας του 70 και από τότε ζούνε κυνηγημένοι από το FBI. Ο Σίντεϊ Λιουμέτ, αμέσως μετά το"
https://www.filmfestival.gr/el/movie/movie/12397,"Αλεπουδίτσες","Foxes",1980,ΗΠΑ,"Τέσσερα κορίτσια μεγαλώνουν επικίνδυνα στο Σαν Φερνάντο Βάλεϊ του Λος Άντζελες. Στο ντεμπούτο του, ο παραγνωρισμένος στυλίστας Έιντριαν Λάιν δημιούργησε την πιο αληθινή και συναρπαστική κινηματογραφική κοριτσοπαρέα. Η Τζόντι Φόστερ και η Τσέρι Κάρι των Runaways, το φοβερό σάουντρακ του Τζόρτζιο Μορόντερ, το πέρασμα από τη δεκαετία του ’70 σε αυτή του ’80 και η αρχή της μανίας με τα teen movies."
https://www.filmfestival.gr/el/movie/movie/12398,"Σκοπιά","Vigil",1984,Νέα Ζηλανδία,"Ένα πρωτότυπο βουκολικό steampunk δράμα με μια νεαρή πρωταγωνίστρια-αποκάλυψη και μια ζοφερή ατμόσφαιρα που παραπέμπει στο"
https://www.filmfestival.gr/el/movie/movie/12399,"Οι περιπέτειες του Μαρκ Τουέιν","The Adventures of Mark Twain",1985,ΗΠΑ,"Μια ελεύθερη συρραφή από κείμενα και ιδέες του Μαρκ Τουέιν ήταν η ιδέα του Γουίλ Βίντον για την πρώτη αμερικανική μεγάλου μήκους ταινία που θα γυριζόταν με την τεχνική του animation με πηλό. Αποτυχία την εποχή που κυκλοφόρησε, τώρα πια θεωρείται από τα αριστουργήματα του είδους. Σκοτεινό, τολμηρό και αξέχαστο με τη σεκάνς με τον «Μυστηριώδη Ξένο» να δημιουργεί τους πιο άγριους εφιάλτες ενηλικίωσης."
https://www.filmfestival.gr/el/movie/movie/12400,"Μόνο 6,5","Metri Shesh-o Nim",2019,Ιράν,"Πρωτοστατώντας στη σταυροφορία ενάντια στη διάβρωση της ιρανικής κοινωνίας από τα ναρκωτικά, ο Σαμάντ, αστυνομικός της Δίωξης, βάζει στο στόχαστρο τον διαβόητο ναρκοβαρόνο Νάσερ. Δεν πρόκειται, ωστόσο, για την κλασική μονομαχία του Καλού με το Κακό, αλλά για μια σισύφεια μάχη που αφήνει άπαντες ηττημένους. Η αρχική πλοκή ενός αγωνιώδους αστυνομικού θρίλερ σύντομα αλλάζει ύφος και τέμπο, αποτυπώνοντας τα αμέτρητα αδιέξοδα ενός εφιαλτικού κόσμου απληστίας και θανάτου, απ’ όπου δεν υπάρχει διαφυγή. Μια ζοφερή ματιά στην αναποτελεσματικότητα τόσο του νόμου και όσο και των καλών προθέσεων, όταν ο εχθρός είναι θηρίο με αμέτρητα κεφάλια."
https://www.filmfestival.gr/el/movie/movie/12401,"Ο φύλακας","Sorkhpoust",2019,Ιράν,"Δεκαετία του 1960, Ιράν επί τελευταίου Σάχη. Στη μέση του πουθενά, σε μια φυλακή που εκκενώνεται για να κατεδαφιστεί, ο ταγματάρχης Γιαχέντ κορδώνεται για την επικείμενη προαγωγή του. Σύντομα ωστόσο θα δει τα γαλόνια του να κινδυνεύουν, όταν ένας θανατοποινίτης κρατούμενος εξαφανίζεται μυστηριωδώς. Στο παράδοξο ανθρωποκυνηγητό που ακολουθεί, ο Γιαχέντ γοητεύεται από μια κοινωνική λειτουργό, η οποία συμμετέχει στην έρευνα, πεπεισμένη όμως πως ο καταζητούμενος είναι αθώος. Ένα αγωνιώδες θρίλερ με φόντο τον καφκικό λαβύρινθο μιας άδειας φυλακής, όπου η παντοδυναμία της εξουσίας απομυθοποιείται και, όσο περνούν οι ώρες, καταρρέει."
https://www.filmfestival.gr/el/movie/movie/12402,"Ατλαντίδα","Atlantis",2019,Ουκρανία,"Ανατολική Ουκρανία, έτος 2025, στον απόηχο ενός ολέθριου πολέμου. Το περιβάλλον έχει πληγεί ανεπανόρθωτα, ολόκληρη η περιοχή έχει κηρυχθεί μη κατοικήσιμη και οι άνθρωποι περιφέρονται σαν στοιχειά γυρεύοντας τρόπο να νιώσουν ζωντανοί. Ο Σέργκιϊ, ένας πρώην στρατιώτης που υποφέρει από μετατραυματικό στρες, συμμετέχει σε μια εθελοντική ομάδα που ταυτοποιεί τους νεκρούς των μαζικών τάφων. Η παγωμένη φωνή του ιατροδικαστή συνυφαίνεται με την ωμότητα και την ψυχρή μουντάδα του μεταποκαλυπτικού τοπίου, σε μια δυστοπική παραβολή για την ελπίδα που φυτρώνει στα πιο ανέλπιστα μέρη και την ανθρωπιά που επιζεί κάτω απ’ τα χαλάσματα."
https://www.filmfestival.gr/el/movie/movie/12403,"Άρρωστα σκυλιά","The Plague Dogs",1982,Ηνωμένο Βασίλειο, ΗΠΑ,"Δύο σκυλιά αποδρούν από ένα ερευνητικό κέντρο όπου τους κάνουν φρικτά πειράματα και περιπλανιούνται στην επαρχιακή Αγγλία ψάχνοντας ένα μέρος για να ζήσουν ελεύθερα. Το αριστούργημα του Μάρτιν Ρόζεν, βασισμένο στο ομότιτλο μυθιστόρημα του Ρίτσαρντ Άνταμς –δεύτερη συνεργασία τους μετά το θρυλικό"
https://www.filmfestival.gr/el/movie/movie/12404,"Καρτ ποστάλ από το τέλος του κόσμου","Καρτ ποστάλ από το τέλος του κόσμου",2019,Ελλάδα,"Παγιδευμένοι στη δυσλειτουργία των οικογενειακών τους διακοπών, το τελευταίο πράγμα που θα περίμεναν να αντιμετωπίσουν η Δήμητρα, ο Δημήτρης και οι δύο μικρές τους κόρες είναι το απρόσμενο τέλος του κόσμου."
https://www.filmfestival.gr/el/movie/movie/12405,"Chopper","Chopper",2019,Ηνωμένο Βασίλειο,"H Άντζι, μη μπορώντας να δεχτεί ότι θα στείλουν τον παππού της στο γηροκομείο –έναν πρώην μηχανόβιο που πάσχει από άνοια– για να περάσει εκεί τις τελευταίες του ημέρες, κλειδώνεται στο δωμάτιο μαζί του και προβαίνει σε μια τελευταία πράξη αγάπης."
https://www.filmfestival.gr/el/movie/movie/12406,"Για χρόνια πλάγιαζα νωρίς","Για χρόνια πλάγιαζα νωρίς",2019,Ελλάδα,"Ελλάδα, 2017. Η αδυναμία οικονομικής στήριξης του Άρη (πάσχοντα της νόσου του κινητικού νευρώνα / ALS) θέτει τη γυναίκα του, την Περσεφόνη, αντιμέτωπη με τα ανθρώπινα υπαρξιακά όρια. Πόσα χρόνια ταξίδι θέλει τελικά για να φτάσεις πραγματικά «σπίτι»;"
https://www.filmfestival.gr/el/movie/movie/12407,"I Am Mackenzie","I Am Mackenzie",2019,ΗΠΑ,"Παγιδευμένο ανάμεσα στην τοξική αρρενωπότητα, σ’ ένα λαμέ φόρεμα και σ’ έναν εφηβικό έρωτα, ένα αγοροκόριτσο από το επαρχιακό Τέξας κάνει σεξ για πρώτη φορά στο φορτηγάκι του πατέρα του"
https://www.filmfestival.gr/el/movie/movie/12408,"Η απόσταση ανάμεσα στον ουρανό κι εμάς","The Distance Between Us and the Sky",2019,Ελλάδα, Γαλλία,"Νύχτα, παλιά Εθνική Οδός. Σ’ ένα ξεχασμένο βενζινάδικο δύο άγνωστοι συναντιούνται για πρώτη φορά. Ο ένας έχει σταματήσει για να βάλει βενζίνη στη μηχανή του. Ο άλλος έχει ξεμείνει εκεί. Για να γυρίσει στην Αθήνα τού λείπουν 22,50€. Όσο ακριβώς κοστίζει η απόσταση που τους χωρίζει από τον ουρανό."
https://www.filmfestival.gr/el/movie/movie/12409,"Index","Index",2019,Σουηδία, Ελλάδα,"Η βάρκα που θα μεταφέρει την οικογένεια του Ντάνα στην Ευρώπη είναι έτοιμη να ξεκινήσει, αλλά ο γιος του, ο Άλαν, φαίνεται να αρνείται να αφήσει το φορτηγό. Ο Ντάνα βλέπει πως το δάχτυλο του Άλαν έχει σφηνώσει στην καρότσα του φορτηγού. Πανικός κυριεύει τον Ντάνα και η απόγνωση κορυφώνεται καθώς έρχεται αντιμέτωπος με μια τρομακτική απόφαση."
https://www.filmfestival.gr/el/movie/movie/12410,"Υπνοβατώντας","Υπνοβατώντας",2018,Αυστραλία,"Σε ένα απομονωμένο αγρόκτημα, η αφοσίωση ενός εφήβου και η αντίληψή του για τον έξω κόσμο δοκιμάζονται, καθώς πρέπει να βοηθήσει τη μητέρα του να γλιτώσει απ’ τον φανατικό πατριό του."
https://www.filmfestival.gr/el/movie/movie/12411,"Κλεονίκη","Κλεονίκη",2019,Ελλάδα,"Η υπεραιωνόβια Κλεονίκη ζει στα βουνά της Ευρυτανίας, τραγουδώντας και λέγοντας ιστορίες από τα παλιά. Μαζί της κατοικούν ο Κώστας και ο Γιώργος, δύο από τα οκτώ παιδιά της. Όλοι περιμένουν το πανηγύρι του Σωτήρος, όπου το μικρό χωριό ξαναζωντανεύει."
https://www.filmfestival.gr/el/movie/movie/12412,"Ο μάγκας","Ο μάγκας",2018,Ελλάδα,"Ο δωδεκάχρονος Στρατής είναι ο μεγαλύτερος μάγκας της γειτονιάς. Είναι τόσο μάγκας, που όλοι τον φωνάζουν «Μάγκα». Σχεδόν όλοι δηλαδή. Το μόνο που του μένει, είναι να το αποδείξει. Σε αυτούς που δεν τον πιστεύουν. Σχεδόν σε όλους δηλαδή."
https://www.filmfestival.gr/el/movie/movie/12413,"Pathologies of Everyday Life","Pathologies of Everyday Life",2019,Ελλάδα,"Ο Σεμπάστιαν κι ο Ρόμπιν ήταν οι παρίες του σχολείου. Σήμερα, δουλεύουν σε σουπερμάρκετ. Για όλα τους φταίει η κοινωνία - κι ο κ. Μπραντ, ο καθηγητής θεάτρου. Απόψε είναι η 10ετής επέτειος της αποφοίτησής τους. Έχουν αποφασίσει να στείλουν ένα μήνυμα: βαρέθηκαν να παίζουν τον Ρόζενκραντζ και τον Γκίλντενστερν."
https://www.filmfestival.gr/el/movie/movie/12414,"Ρουζ","Ρουζ",2019,Ελλάδα,"Ένα περιστατικό σεξιστικής βίας πυροδοτεί εντάσεις στη φιλία της Δανάης με την Ιλόνα και την Τούφα. Διχασμένες ανάμεσα σε θεωρία και πράξη, οι τρεις φίλες αντιλαμβάνονται πως η πατριαρχία δεν πεθαίνει (μόνο) με μπουκάλια, και πλέον έχουν τα σημάδια για να το αποδείξουν."
https://www.filmfestival.gr/el/movie/movie/12415,"Dark Sand","Sable noir",2018,Γαλλία, Ελλάδα,"Η Αλίκη, μια νέα γυναίκα που ζει στον γαλλικό βορρά, βρίσκει ηχογραφημένες κασέτες όπου διαφορετικοί άνθρωποι αφηγούνται τους εφιάλτες τους. Ενώ προσπαθεί να βρει τον αποστολέα των κασετών, θολώνουν τα όρια ανάμεσα στο όνειρο και την πραγματικότητα."
https://www.filmfestival.gr/el/movie/movie/12416,"Sad Girl Weekend","Sad Girl Weekend",2019,Ελλάδα,"Ένα τελευταίο Σαββατοκύριακο τριών κολλητών φίλων, από τις οποίες οι δύο θα φύγουν για μεταπτυχιακό στο εξωτερικό. Σύντομα συνειδητοποιούν ότι τα «αντίο» είναι δύσκολα να ειπωθούν."
https://www.filmfestival.gr/el/movie/movie/12417,"Το βάρος της θάλασσας","Το βάρος της θάλασσας",2019,Ελλάδα,"Ένα κορίτσι κάνει καθημερινά την ίδια διαδρομή από το σπίτι της προς τη θάλασσα. Στην πλάτη της κουβαλάει ένα δοχείο με το οποίο συλλέγει θαλασσινό νερό. Όταν το κορίτσι γυρίζει φορτωμένο στο σπίτι, κλείνει την πόρτα πίσω του και εμείς μένουμε μπροστάστην κλεισμένη πόρτα. Στο δωμάτιο δεν θα μπούμε παρά μόνο την τελευταία στιγμή."
https://www.filmfestival.gr/el/movie/movie/12418,"Βίαιη εξίσωση","Βίαιη εξίσωση",2019,Ελλάδα,"Σε έναν πολύχρωμο εξπρεσιονιστικό κόσμο, κάποιες μορφές αρχίζουν να αναπτύσσουν μια εξελικτική πορεία προς την τελειότητα. Κάποιες από τις υπόλοιπες μορφές αντιμετωπίζουν τις «εξελιγμένες» με φόβο και αποφασίζουν να τις καταστρέψουν. Όταν το κατορθώνουν, στρέφουν τη βία τους σε όποιον τολμά να είναι διαφορετικός. Κυριαρχεί η λατρεία της άγνοιας και το ευαγγέλιο του φθόνου μιας οργανωμένης μειοψηφίας."
https://www.filmfestival.gr/el/movie/movie/12419,"W","W",2019,Ελλάδα, Ηνωμένο Βασίλειο,"Ένας δάσκαλος ετοιμάζεται να κάνει το καθημερινό του μάθημα στο σχολείο που εργάζεται, κατά τη διάρκεια μίας από τις πιο δύσκολες μέρες να διδάξει."
https://www.filmfestival.gr/el/movie/movie/12420,"Έτος εθελοντισμού","Das freiwillige Jahr",2019,Γερμανία,"Ο Ουρς είναι γιατρός σε μια επαρχιακή πόλη στη Γερμανία, όπου ζει με τη δεκαοκτάχρονη κόρη του, τη Γιέτε. Σε μια παράδοξη αντιστροφή των ρόλων, ο Ουρς, που υπαγορεύει στη Γιέτε πώς να ζήσει τη ζωή της, καταβάλει τεράστιες προσπάθειες να την πείσει να ανοίξει τα φτερά της και να περάσει ένα έτος εθελοντικής εργασίας στην Κόστα Ρίκα. Εκείνη, από την άλλη, αυτό που θέλει πραγματικά είναι να μην το κουνήσει ρούπι και να περάσει τον χρόνο αυτόν τριγυρίζοντας άσκοπα με τον φίλο της. Ένα πνευματώδες κράμα οικογενειακού δράματος και κωμωδίας καθημερινών καταστάσεων για τις δύσκολες επιλογές που οδηγούν στην ενηλικίωση."
https://www.filmfestival.gr/el/movie/movie/12421,"Η αγία οικογένεια","La Sainte famille",2019,Γαλλία,"Σε μια ειρωνική συγκυρία, ο Ζαν, γνωστός ανθρωπολόγος και ακαδημαϊκός, αναλαμβάνει υπουργός Οικογένειας τη στιγμή που τα θεμέλια της δικής του οικογένειας σείονται από συνεχείς έριδες και δοκιμασίες, τις οποίες ο ίδιος νιώθει ανήμπορος να διαχειριστεί. Μια χαμηλόφωνη και καλοζυγισμένη σπουδή στην εκκεντρική συμπεριφορά, τις συμβάσεις και τους συμβιβασμούς της μεγαλοαστικής τάξης στη Γαλλία. Μια μελαγχολική και ενίοτε σαρκαστική ματιά σε έναν θίασο σύγχρονων μπαλζακικών χαρακτήρων, που αμφιταλαντεύονται ανάμεσα στα «θέλω» και τα «πρέπει» τους, μετέωροι μπροστά στον πειρασμό να αφεθούν στην αβίαστη ροή της ζωής."
https://www.filmfestival.gr/el/movie/movie/12422,"Στάση","Ang Hupa",2019,Φιλιππίνες,"Φιλιππίνες, 2034. Η χώρα έχει βυθιστεί στο έρεβος: ο ήλιος έχει εξαφανιστεί, έπειτα από μια κολοσσιαία φυσική καταστροφή, την ίδια στιγμή που ένας παρανοϊκός πρόεδρος δικαιολογεί την τυραννική εξουσία του στη βάση μιας ελέω θεού εντολής. Στις Φιλιππίνες του σήμερα, η παρουσία ενός ιπτάμενου στρατού από drones που επιβάλλουν τακτικές κοινωνικού ελέγχου υπονοεί ένα μετα-αποκαλυπτικό σκηνικό. Μια δυστοπική αλληγορία για το ζοφερό παρόν που φωλιάζει σε ένα χαοτικό μέλλον, η οποία αιχμαλωτίζει τον «ψυχικό κατακλυσμό της χώρας». Ένα πολιτικά φορτισμένο κράμα επιστημονικής φαντασίας και υποδόριου τρόμου, που τρυπώνει σε μια σιωπηλή άβυσσο διαβρωτικής λήθης."
https://www.filmfestival.gr/el/movie/movie/12423,"Ο φάρος","The Lighthouse",2019,ΗΠΑ,"Δύο άνδρες βλοσυροί και λιγομίλητοι επωμίζονται τη λειτουργία ενός απομονωμένου φάρου. Ο Τομ, βετεράνος ναυτικός με σκοτεινά μυστικά, φροντίζει το φως να εκπέμπει, ευθύνη που καθορίζει την ιεραρχία. Ο Έφραμ αναλαμβάνει τις ταπεινές δουλειές, νιώθοντας σταδιακά αποστροφή για τον σαρκασμό και την κυκλοθυμία του Τομ. Η απώλεια συντεταγμένων, η παράνοια και το ποτό θα πάρουν τα ηνία, καθώς το μοναχικό δίδυμο ακροβατεί ανάμεσα στο μίσος και στη συντροφικότητα. Ένας χορός παραισθήσεων και χειροπιαστού φόβου, που διαχέεται στο εκτυφλωτικό ασπρόμαυρο, αποκαλύπτοντας την πιο τρομακτική συνθήκη: την ίδια την πραγματικότητα. Μια δεσμίδα φωτός που τεμαχίζει το σκοτάδι θα αποδειχτεί πιο ανατριχιαστική και από το έρεβος."
https://www.filmfestival.gr/el/movie/movie/12425,"Αφρική","Africa",2019,Ισραήλ,"Σε ένα χωριό στη Δυτική Όχθη, ο Μεΐρ, ένας συνταξιούχος μηχανικός(μια δραματοποιημένη εκδοχή του πατέρα του σκηνοθέτη), χάνει τη γη κάτω από τα πόδια του, όταν ενημερώνεται ότι δεν θα αναλάβει την οργάνωση του τοπικού φεστιβάλ μετά από δεκαετίες σε αυτό το πόστο. Ο Μεΐρ διοχετεύει την απογοήτευσή του σε ένα φιλόδοξο πρότζεκτ χειρωνακτικής εργασίας, σε μια προσπάθεια να ξανανιώσει χρήσιμος και ζωντανός. Η γεμάτη ενέργεια αφοσίωσή του είναι μια πράξη αντίστασης απέναντι στη φθορά του σώματος, την πληγωμένη ανδρική υπερηφάνεια, το ξεθώριασμα του νοήματος στη ζωή. Μια τρυφερή και παρηγορητική ματιά στην οδύνη του χρόνου που περνά ανεπιστρεπτί, στην αποδοχή της θνητότητας."
https://www.filmfestival.gr/el/movie/movie/12426,"Καθημερινές γυναίκες","Simple Women",2019,Ιταλία, Ρουμανία,"“Fear of a female planet?”: Έτσι τελειώνει το Kool Thing των Sonic Youth στην πιο εμβληματική σκηνή του Simple Men του Χαλ Χάρτλεϊ. Το"
https://www.filmfestival.gr/el/movie/movie/12427,"Αντάρτης","Guerilla",2019,Ουγγαρία,"Αύγουστος του 1849, και οι αυστριακές δυνάμεις πνίγουν στο αίμα την εξέγερση των Ούγγρων κατά της Αυτοκρατορίας των Αψβούργων. Ο Μπόρναμπας αναζητεί απεγνωσμένα τον αδερφό του, σε ένα καλοκαιρινό τοπίο εμποτισμένο από απερίγραπτη ομορφιά και ανείπωτη φρικαλεότητα. Όταν διασταυρωθεί με τους συμπολεμιστές του τραυματία αδερφού του, καθώς υποχωρούν στο δάσος, ο Μπόρναμπας αναγκάζεται να τους ακολουθήσει, αποκρύπτοντας ότι είχε αποφύγει τη στράτευση. Το τέλος βρίσκεται προ των πυλών και ο θάνατος είναι πάντα σε απόσταση αναπνοής. Μια μινιμαλιστική πλην διαπεραστική ματιά που αιχμαλωτίζει τη βασανιστική προσμονή του αναπόφευκτου, κατεδαφίζοντας κάθε υπόνοια ψεύτικου και κατασκευασμένου ηρωισμού."
https://www.filmfestival.gr/el/movie/movie/12428,"Το δήγμα","A Mordida",2019,Πορτογαλία, Βραζιλία,"Μια θανατηφόρα επιδημία ξεσπά, και τα γενετικά τροποποιημένα κουνούπια που παράγονται σε μια ερευνητική μονάδα κοντά στο Σάο Πάολο αποτελούν την τελευταία γραμμή άμυνας – σκηνικό που παραπέμπει στην κραυγαλέα άνοδο του συντηρητισμού στη Βραζιλία. Την ίδια στιγμή, ένας άντρας και δύο γυναίκες, μία εκ των οποίων τρανς, τρεις κορυφές ενός σκαληνού ερωτικού τριγώνου, παλεύουν να αντεπεξέλθουν στις αυξανόμενες εντάσεις και αλλαγές στη σχέση τους. Ένα δυστοπικό παραμύθι, το οποίο ακροβατεί ανάμεσα στο παρόν και σε ένα ακαθόριστο μέλλον, συνδυάζοντας τον υπόκωφο τρόμο, την επιστημονική φαντασία και το queer δράμα. Η οικειότητα και η επαφή, τα μόνα μας αναχώματα απέναντι στον ηθικό, συναισθηματικό και πολιτικό αφανισμό."
https://www.filmfestival.gr/el/movie/movie/12429,"Ο δαίμονας των Χριστουγέννων","Christmas Evil",1980,ΗΠΑ,"Ο Χάρι Στάντλινγκ δουλεύει σε ένα εργοστάσιο παιχνιδιών. Όταν έρχονται τα Χριστούγεννα ντύνεται Άγιος Βασίλης και σκοτώνει τα άτακτα παιδιά της γειτονιάς του. H κατά τον Τζον Γουότερς «καλύτερη χριστουγεννιάτικη ταινία που έγινε ποτέ» είναι ένα πολύ περίεργο exploitation φιλμ και διαθέτει μια εκπληκτική ερμηνεία από τον Μπάντον Μάγκαρτ, του οποίου ο χαρακτήρας παίρνει μια θέση δίπλα στους μοναχικούς, κατά συρροή δολοφόνους της Νέας Υόρκης, τον Τράβις Μπικλ, τον Πάτρικ Μπέιτμαν, τη Θάνα (από το"
https://www.filmfestival.gr/el/movie/movie/12430,"Το θαύμα της Θάλασσας των Σαργασσών","Το θαύμα της Θάλασσας των Σαργασσών",2019,Eλλάδα, Γερμανία, Ολλανδία, Σουηδία,"Δύο γυναίκες, μια αστυνομικός και μια εργάτρια σε εργοστάσιο παραγωγής χελιών στη Δυτική Ελλάδα. Όταν ένας μυστηριώδης θάνατος φέρνει τα πάνω-κάτω στη μικρή τους πόλη και πυροδοτεί έναν άγριο κύκλο βίας, οι ζωές των δύο γυναικών, που μέχρι χτες αγνοούσαν η μία την ύπαρξη της άλλης, θα αρχίσουν να συγκλίνουν. Η συνάντησή τους μπορεί να είναι η σωτηρία τους."
https://www.filmfestival.gr/el/movie/movie/12431,"Γεννημένος 8η Μαρτίου","Γεννημένος 8η Μαρτίου",2019,Ελλάδα,"Οι γυναίκες έχουν καταλάβει τον κόσμο και έχουν εκτελέσει όλο τον αντρικό πληθυσμό. Ένας ταγμένος μισογύνης, ο Λεωνίδας, θα καταφέρει να επιζήσει. Όταν θα γνωρίσει την Οφηλία, μια νεαρή επαναστάτρια και εξίσου σινεφίλ όσο ο ίδιος, τα πράγματα θα πάρουνε μια περίεργη τροπή."
https://www.filmfestival.gr/el/movie/movie/12432,"Η εποχή της βροχής","Wet Season",2019,Σιγκαπούρη, Ταϊβάν,"H καλόκαρδη Λινγκ, μια καθηγήτρια λίγο πριν τα σαράντα, βιώνει καθημερινά την υποτίμηση στη δουλειά της. Στα προσωπικά της, το τοπίο είναι εξίσου μουντό, καθώς ο γάμος της περνά σοβαρούς κλυδωνισμούς. Η Λινγκ υποβάλλεται σε μια επώδυνη θεραπεία γονιμότητας, έπειτα από οκτώ χρόνια άκαρπης προσπάθειας να αποκτήσει παιδί με τον ελάχιστα υποστηρικτικό σύζυγό της. Η έμφυτη καλοσύνη και το ανικανοποίητο μητρικό της ένστικτο βρίσκουν διέξοδο στη φροντίδα του Γουέι Λουνγκ, ενός μοναχικού μαθητή της, ο οποίος παρεξηγεί την τρυφερότητα που εισπράττει. Η εποχή των μουσώνων γίνεται ο ιδανικός καμβάς για ένα λεπτοδουλεμένο και ανεπιτήδευτο πορτρέτο μιας εύθραυστης ψυχής, γεμάτο ενσυναίσθηση, αγάπη και χιούμορ."
https://www.filmfestival.gr/el/movie/movie/12433,"Η κόρη ενός κλέφτη","La hija de un ladrón",2019,Ισπανία,"Η Σάρα, μια ανύπαντρη μητέρα στα είκοσί της, μένει στα προάστια της Βαρκελώνης, στο διαμέρισμα που της παρέχει η Πρόνοια, κάνει δουλειές του ποδαριού και πασχίζει να τα ξαναβρεί με τον πατέρα του γιου της. Μια μέρα, συναντά τυχαία τον δικό της πατέρα, που της γεννά την επιθυμία να μείνει μακριά του. Ένα «νταρντενικό» πορτραίτο μιας βασανισμένης ύπαρξης, όπου καθετί σημαντικό υπονοείται, παραμένοντας έξω από το κάδρο. Ένα νατουραλιστικό δράμα, όπου η κάμερα «κλειδώνει» στην πρωταγωνίστρια, τρυπώνοντας στα άδυτα μιας ψυχής η οποία αναζητά τη λύτρωση."
https://www.filmfestival.gr/el/movie/movie/12434,"Ο πυρετός","A Febre",2019,Βραζιλία, Γαλλία, Γερμανία,"Μετά τον πρόσφατο χαμό της γυναίκας του, ο Ζουστίνο, φύλακας στα αχανή ναυπηγεία της Μανάους, ζει με τη νοσοκόμα μοναχοκόρη του. Όταν θα του ανακοινώσει πως φεύγει για σπουδές στη Μπραζίλια, ο Ζουστίνο θα προσβληθεί από έναν μυστηριώδη πυρετό, τον οποίο οι γιατροί αδυνατούν να εξηγήσουν ή να γιατρέψουν. Ένα κράμα πραγματικότητας και μυθοπλασίας που κινείται πέρα από τα στενά χωροχρονικά όρια, σε ένα ονειρώδες σύμπαν απόκοσμης ρευστότητας και ανατριχιαστικής απλότητας. Έτη φωτός μακριά από τις φωτογενείς απεικονίσεις των ιθαγενών πολιτισμών, ένα οδοιπορικό σε μια ουδέτερη ζώνη αυτοεξορίας, ανάμεσα στην αρχέγονη δύναμη της φύσης και την αποκτήνωση της αστικής ζούγκλας."
https://www.filmfestival.gr/el/movie/movie/12435,"Περίεργα πλάσματα","Extrañas criaturas",2019,Χιλή,"Μια ωραία πρωία, τα ζώα επιστρέφουν από τη βόλτα τους για να αντικρίσουν ένα φρικτό θέαμα: το σπίτι τους έχει μετατραπεί σε χωματερή. Πλέον, δεν έχουν άλλη επιλογή από το να συναναστραφούν με τους άπληστους γείτονες που ευθύνονται για την καταστροφή. Ευθύς αμέσως προσπαθούν να αποκτήσουν σημείο επαφής με τους ανθρώπους, ώστε να τους πείσουν για τη σημασία του δάσους και να καταλήξουν σε μια κοινή λύση. Ένα ολοζώντανο, χαρωπό και ονειρώδες animation που αντιστρέφει το συνηθισμένο σχήμα. Το δάσος μετατρέπεται από καμένη γη σε ένα καταφύγιο ελπίδας και ζωής, που στέκεται ως αντίβαρο απέναντι στη σκληρότητα και την πλεονεξία του σύγχρονου πολιτισμού."
https://www.filmfestival.gr/el/movie/movie/12436,"Πυρετός απ’ τη θάλασσα","Sea Fever",2019,Ιρλανδία, Σουηδία, Βέλγιο,"Μια εργασιομανής υποψήφια διδάκτωρ Θαλάσσιας Βιολογίας συνοδεύει μια ψαρόβαρκα στην εξόρμησή της στα ανοιχτά, στο πλαίσιο της έρευνας που διεξάγει. Καθώς το χρώμα των μαλλιών της προκαλεί την αντίδραση του πληρώματος, η αμηχανία της μεγαλώνει: για τους ναυτικούς, οι κοκκινομάλληδες θεωρούνται παραδοσιακά προάγγελος δεινών. Διασχίζοντας μια «απαγορευμένη ζώνη», το σκάφος ακινητοποιείται από την κολλώδη ουσία που εκκρίνουν κάποια μυστηριώδη πλάσματα, τα οποία μοιάζουν με φωσφορούχα χέλια. Όταν η δεξαμενή με τα αποθέματα νερού παραβιαστεί, ο κίνδυνος της μόλυνσης είναι προ των πυλών. Ένα οικολογικό θρίλερ υποδόριας απειλής και υπαινικτικής ατμόσφαιρας, το οποίο βαδίζει στο ένδοξο μονοπάτι που χάραξαν οι προκάτοχοι του (υπο)θαλάσσιου τρόμου."
https://www.filmfestival.gr/el/movie/movie/12437,"Τα απολύτως απαραίτητα","Perdrix",2019,Γαλλία,"Ο Πιέρ, ένας τριανταεπτάχρονος εργένης που μένει ακόμη στο πατρικό του, είναι αρχηγός της χωροφυλακής στην ίδια μικρή πόλη όπου ζει και η ενθουσιώδης χειραφετημένη Ζουλιέτ. Όταν ένας γυμνιστής από την τοπική επαναστατική ομάδα κλέβει το αμάξι της Ζουλιέτ στο όνομα του αγώνα που θα ξεριζώσει την υπερκαταναλωτική κουλτούρα, εκείνη μπουκάρει σαν σίφουνας στο τμήμα για να υποβάλει καταγγελία. Η εκρηκτική συνάντηση των δυο τους βγάζει τον Πιέρ απ’ τα νερά του, ενώ οι αψιμαχίες τους μαρτυρούν κάτι από την ηλεκτρισμένη ατμόσφαιρα της αμοιβαίας έλξης. Μια μπουρλέσκ κωμωδία για τις μικρές-μεγάλες στιγμές δύο διαμετρικά αντίθετων χαρακτήρων, που βρέθηκαν χτυπημένοι από τα βέλη του πιο παιχνιδιάρη θεού."
https://www.filmfestival.gr/el/movie/movie/12438,"Caprice","Caprice",1986,Ηνωμένο Βασίλειο,"Η Λάκι, σαν μια μοντέρνα Αλίκη στη χώρα των θαυμάτων, βλέπει τις σελίδες του"
https://www.filmfestival.gr/el/movie/movie/12439,"Common Birds","Common Birds",2019,Γαλλία,"Ο Τάσος και ο Κώστας, δύο Αθηναίοι που δεν θέλουν πλέον να πληρώνουν τα χρέη τους, αποφασίζουν να εγκαταλείψουν την πόλη τους. Καθοδηγούμενοι από ένα μυστηριώδες κάλεσμα κορακιού, περπατάνε μέσα από το αστικό περιβάλλον, ώσπου φτάνουν σε μια ζώνη που αποτελεί πέρασμα από όπου μεταφέρονται σε ένα αρχαίο δάσος: το βασίλειο των πτηνών. Εδώ, συναντούν την Hoopoe, που είναι κατά το ήμισυ πτηνό και κατά το ήμισυ γυναίκα, η οποία τους μαθαίνει πώς ζουν τα πουλιά, μοιράζοντας μεταξύ τους τα αγαθά και τις μαγικές δυνάμεις του δάσους. Ωστόσο, ένας άνδρας έχει άλλα σχέδια για τα πουλιά. Μια άβολη, αλλά ιδιαίτερα διαφωτιστική συνάντηση θα τελεστεί ανάμεσα στα είδη."
https://www.filmfestival.gr/el/movie/movie/12440,"Στην άκρη του ποταμού","River’s Edge",1986,ΗΠΑ,"Σε μια μικρή πόλη της Αμερικής ένας μαθητής σκοτώνει την κοπέλα του και καυχιέται για αυτό στην υπόλοιπη παρέα. Το"
https://www.filmfestival.gr/el/movie/movie/12442,"Κράμπι, 2562","Krabi, 2562",2019,Ταϋλάνδη, Ηνωμένο Βασίλειο,"Μια γυναίκα που αλλάζει συνεχώς ταυτότητα μας καθοδηγεί σε ένα οδοιπορικό στην ιστορία, τις παραδόσεις και τους εμβληματικούς τόπους του Κράμπι, σε ένα υβριδικό ντοκιμαντέρ που συγχωνεύει μυθοπλασία, συνεντεύξεις και προφορικές παραδόσεις, σμιλεύοντας μια ρευστή και μοναδική εμπειρία. Το παρελθόν και το παρόν (το έτος 2562, σύμφωνα με το βουδιστικό ημερολόγιο) συνυπάρχουν σε αυτόν τον παράδεισο της νότιας Ταϊλάνδης, o οποίος κινδυνεύει να ισοπεδωθεί από τον αχαλίνωτο καταναλωτισμό και τον ασυγκράτητο τουρισμό – σε μια στιγμή, ένα προϊστορικό ζευγάρι γίνεται ένα με τις τουριστικές ορδές. Γυρισμένη σε Super 16 κάμερα, μια παιχνιδιάρικη και φιλόδοξη πραγματεία στις έννοιες του χρόνου, του χώρου και της μνήμης."
https://www.filmfestival.gr/el/movie/movie/12443,"Είκοσι χρονών πεθαίνεις","You Will Die at Twenty",2019,Σουδάν, Γαλλία, Αίγυπτος, Γερμανία, Νορβηγία, Κατάρ,"Στη βάφτιση του Μοζαμίλ, ένας υπηρέτης του σεΐχη λιποθυμά την πιο κρίσιμη στιγμή, και ο οιωνός γεννά αυτόματα μια οδυνηρή προφητεία: το παιδί δεν θα ζήσει άλλη μέρα μετά τα είκοσί του χρόνια. Φέροντας το βάρος της κατάρας, ο πατέρας του παιδιού αυτοεξορίζεται, ενώ ο Μοζαμίλ μεγαλώνει στη σκιά μιας αναπόδραστης μοίρας. Άλμα στον χρόνο, και ο Μοζαμίλ, που έχει εντρυφήσει στο Κοράνι, κοντεύει τα είκοσι. Ο ίδιος αντιμετωπίζει με στωικότητα το ριζικό του, ώσπου η συνάντηση με έναν νεοφερμένο στην κοινότητα τού γεννά αμφιβολίες. Ένα υπαινικτικό σχόλιο για τα ασφυκτικά δεσμά της παράδοσης, το οποίο συναρθρώνει μύθο και πραγματικότητα, αμφισβητώντας νομοτέλειες και απόλυτες αλήθειες."
https://www.filmfestival.gr/el/movie/movie/12444,"Η παρθένος του Αυγούστου","La virgen de agosto",2019,Ισπανία,"Λίγο προτού κλείσει τα 33, μόνη και συναισθηματικά μπερδεμένη, η Εύα προτιμά να παραμείνει τον Αύγουστο στη Μαδρίτη παρά να επισκεφθεί κάποιο παραθαλάσσιο θέρετρο. Η απόφασή της θα πυροδοτήσει ένα εσωτερικό ταξίδι προς την ωριμότητα, γεμάτο αποκαλύψεις και απρόσμενες συναντήσεις, που κινούνται στους υπόγειους ρυθμούς του αστικού τοπίου. Ένα διεισδυτικό οδοιπορικό που αιχμαλωτίζει τις φευγαλέες και ανεπαίσθητες στιγμές, απαλύνοντας την ανασφάλεια και τον φόβο που γεννά το πέρασμα του χρόνου. Ένα ράθυμο καλοκαιρινό παραμύθι που μας παρασύρει στον πολύχρωμο ρυθμό του."
https://www.filmfestival.gr/el/movie/movie/12445,"Η κατάλληλη επιλογή","The Right Choice",2019,Λίβανος, Ηνωμένο Βασίλειο,"Οι πυροβολισμοί πλησιάζουν. Δεν ξέρεις αν η οικογένειά σου πρέπει να το βάλει στα πόδια ή να κρυφτεί. Η σωστή επιλογή είναι ζήτημα ζωής ή θανάτου. H νέα VR ταινία εμβύθισης"
https://www.filmfestival.gr/el/movie/movie/12446,"Κομμάτια ενός πορτρέτου","Ma Sai Ke Shao N",2019,Κίνα,"Η Γινγκ, ένα δεκατετράχρονο κορίτσι από ένα χωριό της κινεζικής επαρχίας, μένει έγκυος και κατονομάζει έναν δάσκαλό της ως τον πατέρα του παιδιού. Άπαντες στο περιβάλλον της μοιάζουν να τη συμπονούν ειλικρινά, ενώ στην πραγματικότητα επιβάλλονται στο σώμα και την ψυχή της, γυροφέρνοντάς την σαν άγρια σκυλιά. Η Γινγκ, αρχικά απαθής και υποχωρητική, σταδιακά ξεπροβάλλει από την ομίχλη που καλύπτει αυτή την έρημη χώρα: επανοικειοποιείται τη ζωή της. Μια ηθική παραβολή που μαζεύει τα κομμάτια ενός θρυμματισμένου μωσαϊκού, για να συνθέσει μια εικόνα ρευστή και φευγαλέα, σαν παζλ ατελές. Η ανθρώπινη φύση είναι και θα παραμείνει ένα ανεπίλυτο μυστήριο."
https://www.filmfestival.gr/el/movie/movie/12447,"Αξημέρωτη νύχτα","Longa noite",2019,Ισπανία,"Ο Άνσο, ο οποίος έχει να δώσει σημεία ζωής απ’ τον ισπανικό εμφύλιο, επιστρέφει στην πόλη του στη Γαλικία, όπου έρχεται αντιμέτωπος με εικόνες μιας τραυματικής περιόδου που σημάδεψε την προσωπική μνήμη και τον συλλογικό ψυχισμό. Οι ιστορίες ενσαρκώνονται σε ταμπλό βιβάν, όπου μη επαγγελματίες ηθοποιοί διαβάζουν αποσπάσματα από λογοτεχνικά και θεατρικά έργα, επιστολές και μαρτυρίες, πυροδοτώντας αντιφατικά συναισθήματα, μέχρι που το αρχικό ξάφνιασμα υποχωρεί, για να δώσει τόπο στην αποκάλυψη της αλήθειας. Σαν μακρινός αντίλαλος μιας ατέλειωτης νύχτας, η μαρτυρική εποχή του Φράνκο ζωντανεύει στο παρόν, αποτυπώνοντας ό,τι παλεύει να μην σωπάσει, να μην ξεχαστεί στο πέρασμα του χρόνου."
https://www.filmfestival.gr/el/movie/movie/12448,"Μια φορά κι έναν ποταμό","Once upon a River",2019,ΗΠΑ,"1978, Μίσιγκαν ΗΠΑ. Η Μάργκο, μια έφηβη με ινδιάνικη καταγωγή, ζει με τον πατέρα της, από τότε που η μητέρα της τα μάζεψε και έφυγε από το σπίτι. Ένα βράδυ, βιώνει μια τραυματική εμπειρία που πυροδοτεί μια σειρά δραματικών γεγονότων, για να καταλήξει στον θάνατο του πατέρα της. Μόνη και απεγνωσμένη, η Μάργκο ξεκινά τη δική της οδύσσεια στον ποταμό Σταρκ, αναζητώντας τη χαμένη μητέρα. Μια συγκινητική ιστορία ενηλικίωσης για την ελπίδα που βρίσκει τρόπο να επιπλέει, με φόντο το νανούρισμα των δέντρων και τον ψίθυρο του ποταμού."
https://www.filmfestival.gr/el/movie/movie/12449,"Σχετικά με τον Πάτρικ","Patrick",2019,Πορτογαλία, Γερμανία,"Στα είκοσί του, ο Πάτρικ έχει βιώσει άγριες μέρες στο Παρίσι με μοναξιά και περιπέτειες με τον νόμο, μέχρι που συλλαμβάνεται και αναγκάζεται να επιστρέψει στη ζωή που δεν έζησε. Διότι ο Πάτρικ είναι στην πραγματικότητα ο Μάριο, ένα αγόρι που απήχθη στην Πορτογαλία δώδεκα χρόνια πριν. Στο πατρικό, τον υποδέχεται η μητέρα του – ένα ερείπιο από το ανολοκλήρωτο πένθος. Η επανασύνδεση θα είναι γεμάτη ανομολόγητες ενοχές και αμφιβολίες, καθώς ο Πάτρικ αμφιταλαντεύεται ανάμεσα σε δύο ταυτότητες. Ένα συγκινητικό πορτρέτο μιας διχασμένης ψυχής, το οποίο γεννά τη σκέψη πως, μεταξύ άλλων, είμαστε και ό,τι έχουμε χάσει στην πορεία."
https://www.filmfestival.gr/el/movie/movie/12450,"Αστέρια με το κιλό","100 Kilos D'Étoiles",2019,Γαλλία,"Η Λοΐς, ένα πανέξυπνο δεκαεξάχρονο κορίτσι, ονειρεύεται να φορέσει τη στολή του αστροναύτη. Παρά τα προσόντα της όμως, ένα κληρονομικό πρόβλημα παχυσαρκίας, εξαιτίας του δυσλειτουργικού της μεταβολισμού, αποτελεί αξεπέραστο εμπόδιο. Νιώθοντας απέχθεια για τον εαυτό της, προσπαθεί να αδυνατίσει λιμοκτονώντας, με αποτέλεσμα να καταλήξει σε ένα κέντρο αποθεραπείας. Παρέα με τρεις νέες φίλες, η καθεμιά από τις οποίες παλεύει με τους δικούς της δαίμονες, θα ριχτούν σε ένα ταξίδι απόδρασης, στη διάρκεια του οποίου θα ανακαλύψουν τις αξίες της φιλίας και της αποδοχής. Ένα εγκάρδιο βλέμμα ενσυναίσθησης που απαλύνει τον πόνο των γκρεμισμένων ονείρων, φωτίζοντας τον δρόμο που οδηγεί στην πολυπόθητη αυτοεκτίμηση."
https://www.filmfestival.gr/el/movie/movie/12451,"Πλάνο","Πλάνο",2019,Ελλάδα, Ηνωμένο Βασίλειο, Ινδία,"Το πρόσφατο οπτικο-ακουστικό καλλιτεχνικό έργο της Άννας Στερεοπούλου βασίζεται στην ηχητική σύνθεσή της «X», ενώ παράλληλα αποτελεί μέρος του έργου της, SYN ~ Κυματικό Περιβάλλον (υπό την αιγίδα του ΕΟΤ). Το έργο εντάσσεται στο πλαίσιο της έρευνας της καλλιτέχνιδας για τη θεραπευτική ιδιότητα του ήχου και της εικόνας, του ύπνου, των ονείρων και του νερού, στον ανθρώπινο εγκέφαλο και την ανθρώπινη ψυχολογία."
https://www.filmfestival.gr/el/movie/movie/12452,"Η φανταστική ιστορία της Μαρόνα","L’Extraordinaire voyage de Marona",2019,Γαλλία, Ρουμανία,"«Εμείς οι σκύλοι αντιλαμβανόμαστε την ευτυχία τελείως διαφορετικά: επιθυμούμε τη σταθερότητα, ενώ οι άνθρωποι γυρεύουν διαρκώς πράγματα καινούργια. Κάνουν όνειρα, όπως θέλουν να πιστεύουν· εγώ νομίζω ότι απλώς δεν έχουν ιδέα τι πάει να πει ευτυχία», ισχυρίζεται η ομώνυμη ηρωίδα του τίτλου, και ποιος τολμά να την αμφισβητήσει; Η Μαρόνα έχει περάσει πολλά: την έχουν υιοθετήσει, εγκαταλείψει, σώσει, πουλήσει, της έχουν αλλάξει το όνομα και την έχουν πετάξει στον δρόμο ξανά και ξανά. Είναι λοιπόν αναμενόμενο τα αποφθέγματά της να ξεχειλίζουν από σοφία. Ένα οπτικά πανέμορφο animation που συγκινεί βαθιά, φέρνοντας στο προσκήνιο ερωτήματα σχετικά με την ταυτότητα, την απώλεια και την αναζήτηση της ευτυχίας."
https://www.filmfestival.gr/el/movie/movie/12453,"Επόμενος σταθμός","Port Authority",2019,ΗΠΑ, Γαλλία,"Ο τερματικός σταθμός λεωφορείων «Port Authority» είναι μέρος δυσοίωνο και μουντό, όπου απόκληροι και νιόφερτοι παίρνουν μια πρώτη γεύση απ’ τη σκληρή όψη της Νέας Υόρκης. Ο Πολ καταφτάνει εκεί με την προοπτική μιας νέας αρχής, ελπίδα που γρήγορα εγκαταλείπει το κάδρο, καθώς καταλαβαίνει ότι η θετή αδελφή του δεν ήρθε να τον παραλάβει. Δεν πτοείται όμως και αποφασίζει να βαδίσει μόνος στη ζούγκλα της μεγαλούπολης. Όταν ερωτεύεται τη Γουέι, μια γοητευτική τρανς γυναίκα, ο Πολ θα ξεκινήσει ένα γεμάτο προκλήσεις ταξίδι αυτογνωσίας, αποδομώντας τα στερεότυπα που έφερε στις αποσκευές του, μαθαίνοντας να διαβάζει τον κόσμο με άλλα μάτια."
https://www.filmfestival.gr/el/movie/movie/12454,"Επιστροφή στο Μπελ Επόκ","La Belle Époque",2019,Γαλλία,"Βέβαιος ότι τα καλύτερα έχουν πια περάσει ανεπιστρεπτί, ο Βικτόρ, ένας εξηντάχρονος γελοιογράφος, βυθίζεται στη μελαγχολία. Αποκαμωμένος και εξορισμένος από τη συζυγική εστία, ο Βικτόρ απευθύνεται σε έναν θίασο που αναπλάθει με αδιανόητη πειστικότητα ενσταντανέ από περασμένες εποχές, επιθυμώντας να ξαναζήσει την πιο σημαντική στιγμή της ζωής του: τη μέρα που γνώρισε τη γυναίκα του σε ένα καφέ της Λιόν. Ένας ευφάνταστος φόρος τιμής στη λυτρωτική μαγεία του σινεμά, ο οποίος φωτίζει τις μεγαλύτερες αλήθειες: Πως τα ψεγάδια χαρίζουν στη ζωή την ομορφιά της· πως η αγάπη είναι ένα άλμα πίστης· πως ο χρόνος γλιστρά σαν άμμος μέσα από τα χέρια…"
https://www.filmfestival.gr/el/movie/movie/12455,"Όσο κρατά ο πόλεμος","Mientras dure la guerra",2019,Ισπανία, Αργεντινή,"Ιούλιος του 1936, Ισπανία. Δυνάμεις των εθνικιστών προελαύνουν στη Σαλαμάνκα, κηρύσσοντας τον πόλεμο στη δημοκρατικά εκλεγμένη κυβέρνηση. Ο Μιγκέλ ντε Ουναμούνο, ένας από τους πιο επιφανείς πνευματικούς ανθρώπους στην Ισπανία της εποχής και πρώην πρύτανης του Πανεπιστημίου της Σαλαμάνκα, τηρεί στάση αναμονής, διστάζοντας να καταδικάσει δημόσια την επέλαση του φασισμού. Τυφλωμένος από διανοουμενίστικη αλαζονεία και γεροντίστικη ξεροκεφαλιά, αρνείται να αντικρίσει κατάματα το θηρίο, μέχρι τη στιγμή που αυτό βρυχάται στους ώμους του. Μια στιβαρή προειδοποίηση απέναντι στην παθητικότητα και την αφέλεια, σε καιρούς αναταραχής, και συγχρόνως μια οδυνηρή υπενθύμιση: το κακό βρίσκει ιδανικό καμουφλάζ στα ανέξοδα γέλια, προτού φέρει δάκρυα πικρά."
https://www.filmfestival.gr/el/movie/movie/12456,"Ο άλλος αμνός","The Other Lamb",2019,Ιρλανδία, Βέλγιο, Πολωνία, ΗΠΑ,"Ένα «ποίμνιο» που προκαλεί σύγκρυο, αποτελούμενο από περίπου είκοσι γυναίκες που βολοδέρνουν στο δάσος, υπακούοντας πειθήνια στις εντολές ενός αυτόκλητου μεσσία. Το κέντρο του κόσμου τους είναι ο «ποιμένας», τον οποίο λατρεύουν ψυχή τε και σώματι, φέρνοντας στον κόσμο τα παιδιά του: παραδόξως μονάχα κορίτσια, που βιώνουν μια συνθήκη φυλακής, αποκλεισμένα από τον έξω κόσμο. Καθώς η αίρεση αναζητά τη νέα της Εδέμ, η προστατευόμενη του ηγέτη, μια «αγνή» έφηβη που έχασε τη μητέρα της στη γέννα, ξεκινά να αμφισβητεί τη δεσποτική του εξουσία. Μια σαγηνευτική αλληγορία οπτικού λυρισμού, με υπνωτιστικό τέμπο και απόκοσμη ατμόσφαιρα, που κατακεραυνώνει την τυφλή υποταγή στα πατριαρχικά πρότυπα."
https://www.filmfestival.gr/el/movie/movie/12457,"Τζότζο","Jojo Rabbit",2019,ΗΠΑ,"Ο δεκάχρονος Τζότζο, αφοσιωμένο μέλος της ναζιστικής νεολαίας, λαμβάνει καθημερινά συμβουλές και ενθάρρυνση από έναν επινοημένο φίλο. Τίποτα το παράξενο δηλαδή, με τη μικρή λεπτομέρεια ότι ο κατά φαντασία φίλος δεν είναι άλλος από τον ίδιο τον Αδόλφο Χίτλερ! Ο Τζότζο, που απέκτησε το παρατσούκλι του όταν αρνήθηκε να θανατώσει ένα κουνέλι, σε μια πρώτη υπόνοια ότι υπάρχει και ευαισθησία κάτω από τη φωνακλάδικη επιφάνεια αγριάδας, θα δει την πίστη του στα ιδανικά της αρίας φυλής να δοκιμάζεται για τα καλά, όταν ανακαλύπτει πως η μητέρα του κρύβει μια νεαρή Εβραιοπούλα στη σοφίτα του σπιτιού τους. Μια γενναία στη σύλληψη και άρτια στην εκτέλεση σάτιρα, που ορθώνει ανάστημα απέναντι στο μίσος και την άγνοια, θεμέλιους λίθους κάθε πλύσης εγκεφάλου."
https://www.filmfestival.gr/el/movie/movie/12458,"Δαιμόνιο","Demonic",2019,Αυστραλία,"Ένα κράμα ντοκιμαντέρ και ταινίας τρόμου σε συσκευασία μικρού μήκους, το οποίο εξερευνά τον «σατανικό πανικό» που κατέλαβε τις ΗΠΑ τη δεκαετία του ’80, προτού εξαπλωθεί και στον υπόλοιπο κόσμο. Το φαινόμενο, που παρέλαυνε στα μίντια καθημερινά, βρίσκοντας απήχηση σε ένα συντηρητικό περιβάλλον που κατανάλωνε τον τρόμο με μανία, πυροδοτήθηκε από ένα κύμα μαρτυριών για βίαιες σατανικές τελετές και επιθέσεις, οι οποίες ωστόσο αποδείχτηκαν ψευδείς. Ένα πρωτότυπο μείγμα αρχειακού υλικού, δραματοποίησης και CGI, που θολώνει τα όρια, για να στοχαστεί το ρευστό της αντίληψης και τους ανομολόγητους φόβους, φτάνοντας πολύ μακρύτερα από ένα στοχοπροσηλωμένο «κυνήγι της αλήθειας»."
https://www.filmfestival.gr/el/movie/movie/12459,"Ο έκπτωτος","El Reino",2018,Ισπανία, Γαλλία,"Ο Μανουέλ είναι ένας αδίστακτος πολιτικός, διατεθειμένος να κάνει τα πάντα για να ικανοποιήσει τις αχόρταγες φιλοδοξίες του και να ανελιχθεί στην ιεραρχία του κόμματος. Όταν έρθει αντιμέτωπος με κατηγορίες υπεξαίρεσης και διαφθοράς, θα βαλθεί να περισώσει ό,τι γίνεται να σωθεί. Καθώς συνειδητοποιεί ότι το κόμμα του τον προορίζει για αποδιοπομπαίο τράγο, ο Μανουέλ θα ριχτεί με λύσσα στον αγώνα για πολιτική επιβίωση. Ένα αδυσώπητο χρονικό που καταγράφει την αλυσιδωτή κατάρρευση ενός ντόμινο εξουσίας, περιδιαβαίνοντας τους σκοτεινούς διαδρόμους της λυκοφιλίας και της μηχανορραφίας. Ένα πολιτικό θρίλερ καταιγιστικού ρυθμού και χειρουργικής ακρίβειας, που φέρνει στο νου τους κολοσσούς του είδους του."
https://www.filmfestival.gr/el/movie/movie/12460,"-22.7°C","-22.7°C",2019,Γαλλία, Βέλγιο,"Ένα παγόβουνο ραγίζει, η παγονησίδα αναπνέει και ένας σκύλος ελκήθρου αλυχτά... Ο παραγωγός ηλεκτρονικής μουσικής Molécule απομονώνεται σε ένα χωριό κυνηγών της Γροιλανδίας. Καταγράφει τους ήχους της Αρκτικής για να συνθέσει μουσική. Εμπνευσμένο από την περιπέτειά του, το"
https://www.filmfestival.gr/el/movie/movie/12461,"Οικογενειακά πορτρέτα","Family Portraits",2019,Ελλάδα,"Ένα σκοτεινό εσωτερικό σπιτιού φωτισμένο από σκόρπιες οθόνες. Πού είναι οι κάτοικοι του; Ποιοι είναι; Πως είναι να βρίσκεται κανείς μέσα σε περιβάλλοντα τα οποία υπάρχουν μόνο εικονικά; Ήχοι που σε ζαλίζουνε, εικόνες και βίντεο που σε απορροφούν. Το όριο μεταξύ του πραγματικού και του εικονικού θολώνει, καθιστώντας το δύσκολο να βασιστείς στις αισθήσεις σου."
https://www.filmfestival.gr/el/movie/movie/12462,"Η Λολά πάει στη θάλασσα","Lola vers la mer",2019,Βέλγιο, Γαλλία,"Η Λόλα, μια δεκαοκτάχρονη τρανς που ετοιμάζεται για την πολυπόθητη αλλαγή φύλου, χάνει τη γη κάτω από τα πόδια της μετά τον αναπάντεχο θάνατο της μητέρας της. Ικανοποιώντας απρόθυμα και καταναγκαστικά τη στερνή της επιθυμία, η Λόλα και ο αποξενωμένος πατέρας της ταξιδεύουν στη βέλγικη ακτογραμμή για να σκορπίσουν την τέφρα της εκλιπούσας στην παραλία των παιδικών της χρόνων. Μια ταινία δρόμου που ταξιδεύει στον χρόνο, καθώς πατέρας και κόρη επισκέπτονται ένα βίαιο οικογενειακό παρελθόν στιγματισμένο από οδύνη, τραύματα και πικρία. Ένα τρυφερό πορτρέτο δύο χαμένων ψυχών που αγωνίζονται ενάντια στους δαίμονες των ενοχών και το βάρος της αποτυχίας, πασχίζοντας να δώσουν και να λάβουν συγχώρεση."
https://www.filmfestival.gr/el/movie/movie/12463,"Το δέρμα μου, φωτεινό","Mi piel, luminosa",2019,Μεξικό, Καναδάς,"Μεξικό, επαρχία του Μιτσοακάν. Ο Ματίας, ένα ασθενικό ορφανό αγόρι, πάσχει από μερική απώλεια χρώσης στο δέρμα, με αποτέλεσμα να περιθωριοποιείται από τους συμμαθητές του στο αγροτικό σχολείο. Τα λόγια και η παρουσία του φημισμένου συγγραφέα Μάρκο Μπεγιατίν (που εμφανίζεται στην ταινία) είναι η μόνη πηγή ανακούφισης για το βασανισμένο αγόρι. Ένα σαγηνευτικό docufiction που μας βυθίζει στον ρευστό κόσμο ενός ονειρικού συνειρμού. Μια αινιγματική άσκηση ύφους που αγγίζει με το ραβδί της φαντασίας το κοινότοπο και στοχάζεται τη διττή φύση της ενηλικίωσης, εξερευνώντας τις έννοιες του εξαγνισμού και της αναγέννησης."
https://www.filmfestival.gr/el/movie/movie/12464,"Η βροχή που πέφτει τώρα έπεφτε και πριν","The Rain That Is Falling Now Was Also Falling Back Then",2019,Γερμανία, Ρουμανία,"Στην ύστατη άκρη της Ευρωπαϊκής Ένωσης, κοντά στα σύνορα της Μολδαβίας, βρίσκεται η φυλακή του Μποτοσάνι. Οι κρατούμενοι Μπούσλιουκ, Κρίστιαν και Μάνιξ εκτίουν τις τελευταίες ημέρες της ποινής τους προτού αντιμετωπίσουν την κολοσσιαία πρόκληση της επανένταξής τους στην κοινωνία. Η φτώχεια, η απόρριψη, η μοναξιά αλλά και ζητήματα όπως η οικογένεια και η ελπίδα είναι πανταχού παρούσες. Είχαν πολύ χρόνο να αναλογιστούν τη ζωή τους. Τι με έκανε αυτό που είμαι; Τι χρειάζεται ένα άνθρωπος για να νιώσει ευτυχισμένος; Φυλακισμένοι μέσα στο ατσάλι και το τσιμέντο, οι απαντήσεις τούς καρφώθηκαν στο μυαλό."
https://www.filmfestival.gr/el/movie/movie/12465,"Μια βόλτα στο 2049","A Ride in 2049",2019,Γερμανία,"Ένα επίκαιρο ερώτημα θα διαμορφώσει καίρια τη ζωή και την εμφάνιση των πόλεών μας σε 30 χρόνια: πόσο χώρο θέλουμε να δώσουμε στα αυτόνομα οχήματα; Αυτή η VR εμπειρία είναι ένα ταξίδι στο έτος 2049, που μας προσφέρει μια πρώτη εντύπωση των πολύ διαφορετικών τρόπων που οραματιζόμαστε τις πραγματικές πόλεις στο μέλλον. Μέσω μιας εικονικής ξενάγησης στη Φρανκφούρτη, το Σικάγο και το Λος Άντζελες του 2049, οι σημερινοί χρήστες αντιλαμβάνονται πόσο βαθιά και σφαιρικά θα διαμορφώσει την καθημερινότητά μας η ελεγχόμενη από υπολογιστή μετακίνηση, και συνειδητοποιούν από πρώτο χέρι ότι οι συγκοινωνίες μετά την ολοκλήρωση της ψηφιοποίησης θα είναι κάτι πολύ περισσότερο από απλώς μετακίνηση ανθρώπων και αντικειμένων."
https://www.filmfestival.gr/el/movie/movie/12466,"Πολιορκία στην οδό Λιπέρτη","Πολιορκία στην οδό Λιπέρτη",2019,Ελλάδα, Κύπρος,"Η οικονομική κρίση τούς στέρησε τα πάντα εκτός από το σπίτι τους. Σήμερα κινδυνεύει και αυτό. Αυτή τη φορά όμως είναι διατεθειμένοι να παλέψουν, σαν μια οικογένεια που δεν έχει τίποτα να χάσει…"
https://www.filmfestival.gr/el/movie/movie/12467,"Η γυναίκα των δακρύων","La Llorona",2019,Γουατεμάλα,"Ο Ενρίκε Μοντεβέρδε, στρατηγός εν αποστρατεία, κρίνεται ένοχος για τα εγκλήματα που είχε διαπράξει στη διάρκεια της χούντας στη Γουατεμάλα τη δεκαετία του ’80, ωστόσο η απόφαση ακυρώνεται για δικονομικούς λόγους, πυροδοτώντας τη λαϊκή κατακραυγή. Η οικογένεια Μοντεβέρδε αναγκάζεται να οχυρωθεί στην πολυτελή της βίλα, καθώς ο κλοιός σφίγγει απειλητικά γύρω από τον πρώην στρατηγό. Το πνεύμα της Llorona –της γυναίκας που θρηνεί, κατά την λατινοαμερικάνικη παράδοση– περιφέρεται μες στο σπίτι, αποζητώντας τη δικαιοσύνη που της αρνήθηκαν στον κόσμο των ζωντανών. Ένα αδυσώπητο χρονικό της βαρβαρότητας, βυθισμένο στο σύθαμπο του μαγικού ρεαλισμού."
https://www.filmfestival.gr/el/movie/movie/12468,"Mare Nostrum – Ο εφιάλτης","Mare Nostrum – The Nightmare",2019,Ιταλία,"Μια live action επιδραστική εμπειρία virtual reality 360°, γυρισμένη με την τεχνολογία CGI, η οποία παρασύρει τον «θεατή» σε έναν κυκεώνα συναισθημάτων. Ένα εφιαλτικό ταξίδι ενός παιδιού-πρόσφυγα από τη Σαχάρα στη Μεσόγειο, κατά το οποίο ο θεατής γίνεται συνοδός του. Η απόδοση των στοιχειωδών συναισθημάτων της απώλειας και της απελπισίας, με τον κατάλληλο 3D ήχο επιτρέπουν στον θεατή να ζήσει την εμπειρία μιας τραγωδίας καθώς αυτή εκτυλίσσεται."
https://www.filmfestival.gr/el/movie/movie/12469,"Επιβάτης","Passenger",2019,Αυστραλία,"Στη σημερινή εποχή των παγκόσμιων προσφυγικών κρίσεων και με έναν παγκόσμιο πληθυσμό που μετακινείται ολοένα περισσότερο, η ταινία"
https://www.filmfestival.gr/el/movie/movie/12470,"Συνειδητή ύπαρξη","Conscious Existence – A Journey Within",2019,Γερμανία,"Κάθε στιγμή σου χαρίζεται το πολυτιμότερο επίτευγμα της ζωής: ο συνειδητός νους, που σου επιτρέπει να αισθανθείς και να συγκρατήσεις μέσα σου την απέραντη ομορφιά του σύμπαντος – μια πηγή έμπνευσης που τροφοδοτεί τον εσωτερικό σου κόσμο. Το"
https://www.filmfestival.gr/el/movie/movie/12471,"Οι δυο μας","Two of Us",2019,Γαλλία, Λουξεμβούργο, Βέλγιο,"Η Νίνα μένει ακριβώς απέναντι από τη Μαντλέν, με την οποία διατηρεί μακροχρόνιο δεσμό από τότε που πέθανε ο σύζυγός της. Οι δυο γυναίκες περνούν τον περισσότερο χρόνο τους μαζί στο σπίτι της Μαντλέν, ώσπου ένα καρδιακό επεισόδιο αναγκάζει τη Νίνα να απομακρυνθεί από τη σύντροφό της και να επιστρέψει στο δικό της διαμέρισμα. Με το πρόσχημα της φίλης-γειτόνισσας, η Νίνα πασχίζει να είναι από κοντά στη δύσκολη ανάρρωση της Μαντλέν, η οποία περιστοιχίζεται διαρκώς απ’ τα παιδιά της, που δεν γνωρίζουν τίποτα για την ερωτική της σχέση. Ένα λεπτοδουλεμένο κοινωνικό μελόδραμα, με επιδέξιες πινελιές αγωνίας, για την αγάπη που επιμένει παρά τα όσα εμπόδια."
https://www.filmfestival.gr/el/movie/movie/12472,"Υπογραφή: Σερζ","Initials S.G.",2019,Αργεντινή, ΗΠΑ, Λίβανος,"Το πλοίο της καριέρας έχει σαλπάρει για τον γοητευτικό αλλά επαγγελματικά ξοφλημένο πενηντάχρονο ηθοποιό Σέρχιο Γκάρσες από την Αργεντινή. Στα νιάτα του είχε ηχογραφήσει έναν δίσκο με διασκευές από τραγούδια του Σερζ Γκενσμπούργκ, με τον οποίο πιστεύει πως δεν μοιράζεται μόνο μια ελαφρά ομοιότητα και τα ίδια αρχικά, αλλά και την ίδια αχαλίνωτη γοητεία. Καθώς κοντοζυγώνει ο τελικός του Μουντιάλ που θα φέρει την Αργεντινή αντιμέτωπη με τη Γερμανία, παρασύροντας το Μπουένος Άιρες σε ντελίριο ανυπομονησίας, η κακοτυχία του Σέρχιο χτυπάει κόκκινο. Ένα sui generis κοκτέιλ που συνδυάζει ανορθόδοξη δραμεντί, φάρσα μυστηρίου και σουρεάλ μαύρη κωμωδία, με μία δόση ανελέητου σαρκασμού."
https://www.filmfestival.gr/el/movie/movie/12473,"Η Μίκι κι η αρκούδα","Mickey and the Bear",2019,ΗΠΑ,"Η Μίκι είναι μια έφηβος που ζει σε μια μικρή πόλη της Μοντάνα και έχει αναγκαστεί να μεγαλώσει πριν την ώρα της. Έχοντας χάσει τη μητέρα της σε νεαρή ηλικία, έχει αναλάβει εξ ολοκλήρου τη φροντίδα του πατέρα της, ενός βετεράνου του Ιράκ που υποφέρει από μετατραυματικό στρες. H Μίκι είναι μεταξύ Σκύλας και Χάρυβδης, καθώς η μόνη εναλλακτική που διαφαίνεται στον ορίζοντα –γάμος και εγκυμοσύνη σε νεαρή ηλικία– μοιάζει εξίσου ασφυκτική. Ένα σφιχτοδεμένο και πολυεπίπεδο δράμα ενηλικίωσης, που αγγίζει την κορύφωσή του μέσα από ένα χαμηλόφωνο κρεσέντο σπαρακτικών στιγμών."
https://www.filmfestival.gr/el/movie/movie/12475,"Θηλυκοί μπελάδες","Female Trouble",1974,ΗΠΑ,"Η έφηβη Ντον Ντάβενπορτ αντιδρά ολίγον υπερβολικά, όταν δεν παίρνει το δώρο Χριστουγέννων που είχε βάλει στο μάτι: φυγή από το σπίτι με ωτοστόπ, ληστεία, εγκυμοσύνη (η Ντιβάιν ερμηνεύει και τον πατέρα του παιδιού!), παραμόρφωση προσώπου από οξύ, καριέρα μοντέλου σε μια πασαρέλα που δοξάζει το γκροτέσκο, μια σειρά από φονικά και ηλεκτρική καρέκλα, σε μια αλληλουχία γεγονότων που μοιάζει μάλλον φυσιολογική για μια ταινία του Τζον Γουότερς. Μια αθεόφοβη κινηματογραφική εξτραβαγκάντζα που αψηφά κάθε κώδικα χρηστής συμπεριφοράς, παρωδώντας ανελέητα όλα τα χολιγουντιανά μοτίβα. Ένα ντελίριο βίας και αλλοφροσύνης που βάζει βόμβα στους συμβατικούς ορισμούς της ομορφιάς και βγάζει τη γλώσσα στο κατεστημένο του καθωσπρεπισμού."
https://www.filmfestival.gr/el/movie/movie/12476,"Οι ξεγραμμένοι","Out of the Blue",1980,Καναδάς,"H Σιμπ, ένα δεκαπεντάχρονο κορίτσι από τα υποβαθμισμένα προάστια του Βανκούβερ, είναι αντιμέτωπη με ένα πνιγηρό οικογενειακό περιβάλλον. Ο πατέρας της βρίσκεται στη φυλακή για ένα αυτοκινητιστικό δυστύχημα που προκάλεσε μεθυσμένος και στο οποίο βρήκαν τραγικό θάνατο όλοι οι επιβαίνοντες ενός σχολικού λεωφορείου. Η μητέρα της, από την άλλη, βυθισμένη στην κόλαση της ηρωίνης, στάθηκε ανίκανη να αναπληρώσει το πατρικό κενό. Η Σιμπ λατρεύει τον Έλβις και τους Sex Pistols και αμφισβητεί κάθε μορφή εξουσίας, αλλά εξακολουθεί να περιβάλλει με στοργή τον αδιόρθωτο και βίαιο πατέρα της, o οποίος θα επιστρέψει σύντομα στη ζωή της.Μια ηλεκτρισμένη απεικόνιση της αιωνίως ατελούς ανθρώπινης φύσης, που εκπέμπει ανυπολόγιστες ποσότητες ακατέργαστης συναισθηματικής ορμής."
https://www.filmfestival.gr/el/movie/movie/12477,"Ιστορία γάμου","Marriage Story",2019,ΗΠΑ,"Ο Τσάρλι, ένας θεατρικός σκηνοθέτης στην εναλλακτική σκηνή της Νέας Υόρκης και η Νικόλ, μια υποσχόμενη ηθοποιός που δεν έχει ξεδιπλώσει το ταλέντο της, περιγράφουν εναλλάξ το τι αγαπούν ο ένας στον άλλο, μετά από δέκα χρόνια γάμου. Τα λεγόμενά τους συνοδεύονται από ένα μοντάζ των προσωπικών τους στιγμών, που αποπνέουν μια αίσθηση απόλυτης φυσικότητας: σαν μια γλυκιά αδιάκριτη ματιά στη ζωή που βρίσκει πάντα τον τρόπο να διαβρώσει τα ανθρώπινα αισθήματα. Ένα πολυεπίπεδο «δράμα διαζυγίου» που ισορροπεί ανάμεσα στο δάκρυ και το χαμόγελο και βυθίζεται στα άδυτα ενός ακατανόητου λαβύρινθου: ο χωρισμός είναι κάτι τόσο πιο βαθύ από το απλό τέλος μιας ιστορίας."
https://www.filmfestival.gr/el/movie/movie/12478,"Ηλεκτρικός κύκνος","Electric Swan",2019,Γαλλία, Αργεντινή, Ελλάδα,""
https://www.filmfestival.gr/el/movie/movie/12479,"Olla","Olla",2019,Γαλλία, Ηνωμένο Βασίλειο,""
https://www.filmfestival.gr/el/movie/movie/12480,"The Outpost","The Outpost",2019,ΗΠΑ, Βουλγαρία,"Βορειοανατολικό Αφγανιστάν, εν μέσω ενός ατελείωτου και μάταιου πολέμου, σε ένα κολασμένο άγονο τοπίο, όπου ο θάνατος καραδοκεί στην επόμενη γωνιά. Πενήντα τρεις Αμερικάνοι στρατιώτες, περικυκλωμένοι από εξωφρενικά υπεράριθμες εχθρικές δυνάμεις, έχουν αναλάβει μια εξαιρετικά κακοσχεδιασμένη αποστολή: να αναπτύξουν δεσμούς με την ντόπια κοινότητα και να συνδράμουν στην ανοικοδόμηση της περιοχής. Καθώς οι Ταλιμπάν σφίγγουν τη θηλιά, ο πανικός και η απελπισία παίρνουν τα ηνία στο αμερικάνικο στρατόπεδο.Οι ευγενείς εξαγγελίες φαντάζουν πλέον μακρινές και η αποστολή συνοψίζεται σε μία μόνο λέξη: επιβίωση. Βασισμένη σε αληθινά γεγονότα, μια ιστορία ανυπέρβλητου ηρωισμού και δίψας για ζωή."
https://www.filmfestival.gr/el/movie/movie/12343,"1 μέτρο/ώρα","1 Mètre/Heure",2018,Γαλλία,"Μπλεγμένοι σε μια δίνη στρες και άγχους, έχουμε πείσει τον εαυτό μας ότι ο χρόνος ισοδυναμεί με χρήμα. Τα πάντα οφείλουν να γίνονται γρήγορα και αποδοτικά, χωρίς καμία καθυστέρηση. Στην εποχή μας, σπανίως παίρνουμε τον χρόνο να ρίξουμε μια ματιά σε ό,τι μας περιβάλλει, να ξετρυπώσουμε όλες εκείνες τις θαυμαστές λεπτομέρειες που είναι καταδικασμένες να μείνουν άφαντες. Πόσο κρίμα να πηγαίνει τόση ομορφιά χαμένη! Μια τέτοια περίπτωση είναι και αυτή η αξιαγάπητη συντροφιά από σαλιγκάρια που γλιστρούν και χορεύουν μπροστά στα μάτια μας, μετατρέποντας το φτερό ενός αεροπλάνου σε πίστα χορού. Η ταχύτητα, όπως τα πάντα στη ζωή, είναι ζήτημα οπτικής..."
